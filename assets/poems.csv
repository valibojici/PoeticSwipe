Author|Title|Poem|Id
Ion Luca Caragiale|Ruga spiritistului|Tu, spirit coborât din cer,\nÎnalţă al meu suflet,\nSă-mpodobesc c-un adevăr\nMacabrul meu resuflet;\n\nSă mă despart din timpul meu\nŞi, spirit, să fiu altul,\nŞi să mă văz râzând mereu,\nRâzând din tot înaltul.\n\nCel lut, acum nensufleţit,\nRămas fără de limbă,\nsă-l văz un chip de om pocit\nCe viermii-l rod şi-l schimbă.\n\nAtâtea patimi l-au izbit,\nCă-n lumea toată nu e\nUn altul mai nefericit,\nUn Christ bătut în cuie.\n\nDeşi trecu el viaţa lui\nÎn veselii şi glume,\nÎn istorie totuş nu-i\nMai tristă pildă-n lume.\nŞ-acuma tremur d-un fior,\nCăci parcă îl contemplu\nCum stă, pierdut şi rugător,\nÎn spiritistul templu.\n\nO! vezi-l, spirite suprem,\nÎn patima-i deşartă,\nDeşi e lutul un blestem,\nDar spiritul îl iartă.\nPe veci remâne pur încai\nOriunde el va trece:\nÎn faţă-i limba-i fără grai\nŞi istoria-i rece!|852
Vasile Alecsandri|La gura sobei|Aşezat la gura sobei noaptea pe când viscoleşte\nPrivesc focul, scump tovarăş, care vesel pâlpâieşte.\nŞi prin flacăra albastră vreascurilor de aluni\nVăd trecând în zbor fantastic a poveştilor minuni.\n\nIată-o pasăre măiastră prinsă-n luptă c-un balaur;\nIată cerbi cu stele-n frunte care trec pe punţi de aur;\nIată cai ce fug ca gândul; iată zmei înaripaţi\nCare-ascund în mari palaturi mândre fete de-mpăraţi.\n\nIată pajuri năzdrăvane care vin din neagra lume,\nAducând pe lumea albă feţi-frumoşi cu falnic nume;\nIată-n lacul cel de lapte toate zânele din rai...\nNu departe stă Pepelea, tupilat în ilori de mai.\n\nDar pe mine ce m-atrage, dar pe mine ce mă-ncântă\nE Ileana Cosânzeana!... în cosită floarea-i cântă.\nPână-n ziuă stau pe gânduri şi la ea privesc uimit,\nCă-mi aduce viu aminte de-o minune ce-am iubit!|4265
Lucian Blaga|Perspectivă|Noapte. Subt sfere, subt mările,\nmonadele dorm.\nLumi comprimate,\nlacrimi fără de sunet în spațiu,\nmonadele dorm.\n\nMiscarea lor - lauda somnului.|996
Nichita Stănescu|Gând 2|Vreau să vă spun un lucru, cu riscul\nde a mă repeta: eu nu prea cred că\nexistă poeţi, cred că există poezie.|3555
Lucian Blaga|Cantec in noapte|Pietre-n cale, mereu pietre.\nNime-n bezna nu ma-ndreapta.\nPan' la tine nici o piatra\nnu mai vrea sa-mi fie treapta.\n\nPietre sunt si iarasi pietre.\nPe poteca mea de dor,\ngreu se lasa, greu se lasa\nDumnezeul pietrelor.\n\nLung e drumul, ceasul lung.\nRogu-ma, ma rog intruna,\nnoaptea sa-mi ajute luna\npan' la tine sa ajung.|973
Nichita Stănescu|Privind și meditând|Unde se termină ţărmul nu începe marea\ndincolo de ţărm nu e nimic\ncorăbiile plutesc prin arbori\ndelfinii amestecându-se cu dulăii\nne latră şi ne înoată prin iarbă\n\nUnde se sfârşeşte ţărmul nu este absolut nimic\nCe ferice de acolo!\nUnde este nimic\norice, cînd este,\nnaşte infinituri\nEgal inegale.|1528
Adrian Păunescu|Dulcea răpire|Auzi cum plouă, dulcea mea răpită,\nAuzi cum plouă, răstignirea mea,\nȘi nici n-aș vrea ca ploaia să mai stea...\nSă plouă mult pe ultima ursită.\n\nÎti amințești potopul cum venea,\nPrivește plopul, frunza cum și-agită,\nDin floarea ploii tu să-mi strângi o chită\nSă-mi ușurezi cu ea osânda grea.\n\nEu aș fugi în jos, în adâncime,\nLa rădăcina sutelor de ani,\nDe sila de-a-mi fi milă de dușmani\nCe vor cu noaptea lor să ne suprime.\n\nDar fiindcă tu exiști aici și-n cântec,\nDe dorul de-a muri, murind, mă vindec.\n\n(Iubiți-vă pe tunuri, 1981)|4451
Tudor Arghezi|Canină|De-aseară latră, latră, latră,\nE miezul nopții, multe stele\nAu ostenit în cer și ele\nȘi s-au întors în cuib, la vatră.\nNenumărat mi-a fost drumețul\nCare-a pierdut, nenumărate,\nPornirile-mi înverșunate\nSă sfarm cu cîinele cotețul.\n\nEl însă nu s-a ostenit.\nE noapte neagră ca-ntr-o turlă.\nCeasu-i de urlet potrivit.\nȘi cîinele-a urlat și urlă.\n\nEl o să latre pînă-n zori ...\nAdio gînduri și luare-aminte !\nCățeii-au dreptul și-s datori\nSă latre și de-aci-nainte.\n\nEra un cățeluș cuminte ...\n\nTudor Arghezi - VERSURI - 1980|4116
Octavian Goga|Zadarnic|Zadarnic plânge vântul şi nucii plâng, bătrânii,\nFrăgarul din ogradă, şi cumpăna fântânii...\nŞi plânge mama biata... şi cum ar vrea s-o-nşele\nPovestitorii jalnici ai pribegirii mele.\n\nLa mine vii cu cartea, cu gând să-mi dai canoane,\nŞi vrei să mă cumineci, părinte Solomoane,\nCucernic faci agheasmă, şi mâna ta, părinte,\nStropeşte casa tatii, ca bine-s-o-cuvinte.\n\nDar în zadar mă-nvălui încet cu patrafirul\nŞi fruntea mea fierbinte o răcoreşti cu mirul...\nZadarnic mamii-i cade o lacrimă pe iie,\nZadarnică e slujba lui sfântu Vasilie!...|1706
Gellu Naum|Ce flori frumoase|Ce flori frumoase făcea pictorița pe femurul nostru\nalbastre galbene portocalii flori minunate\n\nnoi toți școlari poeți toți viguroși toți morți\npăscuți de cai mâncați de câini și singuri\ntoți galopam strigam vacanța mare a sosit vacanța mare\ntoți galopam în cai și nechezam glumeam\nne-am fi oprit să plângem și să plătim în bani\nne-am fi vândut ghiozdanul și coama pentru asta\nvisam cearceafuri sâni și nechezam în cai\nșcolari poeți de la orchestră de oriunde\nmâncați de câini uitați de fete\nnoi galopam întruna și strigam vacanța a sosit vacanța\ndar ea steatopiga pictorița caraiba mută\nea ne oprea o clipă ne zâmbea\nși ne picta obrajii pleoapele femurul\n\n(vara 1942)|4648
Leonid Dimov|Senectute|O! tinere-n costum de arnăut,\nDe ce n-ai spus că vii din absolut?\nEra frunzișul leneș, desfăcut\nPeste cireși răscoapte-n așternut...\nAtâta vară când ai apărut,\nEra, încât, o, Doamne, n-am știut\nCă vii cu veste dintr-un alt ținut,\nCi gând că ai de pradă am crezut.\nO! tinere, ce dulce ai căzut,\nAtât de bun în iarbă, de tăcut,\nCă șișul l-am ascuns, și prefăcut,\nM-am aplecat spre tine să te-ajut:\nZâmbea în locu-ți hoit plăpând de ciut.|958
Cincinat Pavelescu|Dramă mută|Pajul Silvio cu vocea melancolică și plină\nDe fiorii tinereții, pe un ritmu plângător,\nModulează o romanță drăgălașă de amor,\nPe când degetele-i albe rătăcesc pe mandolină.\n\nFragedă și mlădioasă castelana se înclină\nLângă ducele cu părul de argint și soarbe-n zbor\nNotele, ce ca o rază se topesc și-n păru-i mor,\nEvocând o seară dulce din trecutu-i de lumină.\n\nArmonia îi îmbată și o tainică-ntristare\nStrânge inima ducesei și a pajului poet...\nPe când ochii lui pe sânu-i se opresc din întâmplare.\n\nEa, privind la mâna-i albă cum pe coarde tremura,\nSimte-n ochii ei albaștri rătăcindu-i un regret...\nȘi-nțelege-ntâia oară că pe duce îl ura.|329
Nichita Stănescu|N-au murit în zadar|N-au murit la Plevna în zadar\nstrăbunii din legende şi din poveşti,\no dovedesc prea clar\ncuvintele: Sunt, Eşti.\n\nN-au murit în zadar\npărinţii părinţilor noştri la Mărăşeşti,\no dovedeşte prea clar\nvorba care-o zic azi: Sunt, Eşti.\n\nÎn Tatra n-au murit în zadar\npărinţii noştrii cei tineri, cereşti.\nIată-ne, rostim cu mândrie şi clar:\nSunt, Eşti.|3599
Ion Minulescu|Rugă pentru mântuirea copiilor din flori|Doamne,\nFiindcă m-ai făcut așa,\nDupă chipul și asemănarea Ta,\nPentru ce n-ai vrut să fiu și eu\nÎnclinat mai mult spre bine,\nNu spre rău?...\n\nPentru ce nu m-ai făcut să fiu\nFără nici o formă, ca argintul-viu,\nCurcubeu, să râd numai când plouă\nDupă fiecare primăvară nouă,\nSă n-aud\nȘi să nu văd nimic,\nSă-mi trăiesc viața fără să mi-o stric,\nSă m-afund în mine ca nămolu-n lac\nȘi să-nvăț cu gura mea\nSă tac,\nNu să zbier,\nCa măgarul rebegit de ger!...\n\nDoamne,\nIartă-mă, dar nu e-adevărat...\nEu nu sunt copilul Tău -\nȘi e păcat!...\nE păcat că Tu nu poți să fii\nTată cu mai mulți copii...\nAi avut doar unul singur - știu...\nDar Isus Cristos a fost ucis de viu\nTocmai fiindcă El a fost copilul Tău...\nPe când Eu,\nEu și toți ceilalți nemuritori,\nSuntem doar copiii Tăi... din flori!...|3223
Alexandru Vlahuţă|Cât ne iubeam, şi cum credeam odată|Cât ne iubeam, şi cum credeam odată\nCă-i un amor ce nu se va mai stinge,\nCă tot ce-n gândul nostru se răsfrânge\nE-o lume veşnică ş-adevărată !\n\nDe multe ori, dorinţa de-a te strânge\nLa piept, mai caldă, mai pasionată,\nÎmi deştepta o grijă-ntunecată:\n„Când voi muri ...” şi tu-ncepeai a plânge ...\n\nPoveste-i azi, şi nici măcar nu-i tristă,\nCăci totul s-a sfârşit pe nesimţite;\nNici urmă din ce-a fost nu mai există,\n\nVezi tu, ce de iluzii risipite!\nUn semn, o fluturare de batistă.\nŞi ca un văl uitarea ne înghite.|182
George Topîrceanu|Catren|O, de ce nu sunt o floare,\nUn lăstun purtat de vânt, —\nCa să uit o clipă numai\nUnde eşti — şi unde sânt!...|685
Radu Gyr|Rondelul unei biografii|Un fleac de viață fără cheag\nce vrei, așa a fost să fie.\nMai un ciulin la pălărie,\nmai un luceafăr în nădrag.\n\nMai câte-un zbor de ciocârlie,\nmai câte-un trăsnet de ciomag.\nUn fleac de viață fără cheag,\nce vrei, așa a fost să fie.\n\nȘi cum nu știi caligrafie,\nai zmângălit și tu un prag\ncu câte-un moft de rană vie.\nCe vrei, așa a fost să fie,\nun fleac de viață fără cheag.|4009
Mircea Demetriade|Amorul meu|Amorul meu, un tânăr cu cearcăne sub pleoape,\nCu ochi, abisuri negre voind în ei să-ngroape\nLumină, fericire şi cântece şi pace,\nÎn el melancolia asunsă stă şi zace.\n\nAmorul meu, un tânăr cu fruntea fulgerată\nDe gestul unei patimi pe veacuri nempăcată,\nUn gest frumos şi totuşi teribil ca misterul,\nUn gest ce pe-a lui frunte a pus înroşit fierul.\n\nAmorul meu, un tânăr zâmbind în râs sardonic,\nŞi totuşi părând frate cu zeul cel Ionic,\nÎn mână ţine facla întoarsă spre pământ,\nŞi Tanatos şi Eros în sufletul meu sunt.\n\nAmorul meu, un munte, un Moloh, mă dăramă.\nZadarnic i-arunc jertfe în pântece de-aramă;\nCopii, iluzii, visuri... că el: de-i mistuieşte,\nMai mult în mine arde, mai mult mă chinuieşte.\n\nAmorul meu satan e, orgoliu, gelozie\nCu ochi pierduţi pe tine ! Oh, rai ce zâmbişi mie,\nEl vrea ca să zdrobească în tine şi trecutul:\nSă fie viitorul, fiind, el, începutul.|1256
Nichita Stănescu|Nod 15|Cerc să mă întind\nși Daimonul urlă că mă culc pe el,\nîntind brațul și Daimonul meu urlă\ncă îl pălmuiesc.\nAlerg, - și Daimonul meu urlă\ncă pe el alerg.\nStau, - și Daimonul meu urlă\ncă pe el stau.\nEi bine, mi-am zis,\ndacă nu ești pretutindeni,\narată-mi-te!\n\nEl mi s-a arătat.\nUrla.|3607
Lucian Blaga|Daţi-mi un trup, voi munţilor|Numai pe tine te am, trecătorul meu trup,\nşi totuşi\nflori albe şi roşii eu nu-ţi pun pe frunte şi-n plete,\ncăci lutul tău slab\nmi-e prea strâmt pentru straşnicul suflet\nce-l port.\n\nDaţi-mi un trup,\nvoi munţilor,\nmărilor,\ndaţi-mi alt trup să-mi descarc nebunia\nîn plin!\nPământule larg, fii trunchiul meu,\nfii pieptul acestei năprasnice inimi,\nprefă-te-n lăcaşul furtunilor cari mă strivesc,\nfii amfora eului meu îndărătnic!\nPrin cosmos\nauzi-s-ar atuncea măreţii mei paşi\nşi-aş apare năvalnic şi liber\ncum sunt,\npământule sfânt.\n\nCând as iubi,\nmi-aş întinde spre cer toate mările\nca nişte vânjoase, sălbatice braţe fierbinţi,\nspre cer,\nsă-l cuprind,\nmijlocul să-i frâng,\nsă-i sărut sclipitoarele stele.\n\nCând aş urî,\naş zdrobi sub picioarele mele de stâncă\nbieţi sori\ncălători\nşi poate-aş zâmbi.\n\nDar numai pe tine te am, trecătorul meu trup.|983
Octavian Goga|Crăciunul copiilor|Dragi copii din ţara asta,\nVă miraţi voi cum se poate\nMoş Crăciun din ceriu de-acolo\nDe le ştie toate-toate…\n\nUite cum, vă spune badea…\nIarna-n noapte, pe zăpadă,\nEl trimite câte-un înger\nLa fereastră să vă vadă…\n\nÎngerii se uită-n casă,\nVăd şi spun — iar Moşul are\nColo-n ceriu la el, în tindă,\nPe genunchi o carte mare…\n\nCu condei de-argint el scrie\nCe copil şi ce purtare…\nŞi de-acolo ştie Moşul,\nCă-i şiret el, lucru mare.|1681
Mihai Eminescu|Cu penetul ca sideful|Cu penetul ca sideful\nStrălucește-o porumbiță,\nCu căpșorul sub aripă\nAdormită sub o viță.\n\nȘi tăcere e afară.\nLumineazã aer, stele.\nMută-i noaptea — numai râul\nSe frãmântă 'n pietricele.|1109
Adrian Păunescu|Dă, Doamne, iarnă|Împarte, Doamne, cu mine durerea\nDin lacrima care te strigă,\nŞi dă-mi alinarea,\nŞi dă-mi mângâierea,\nÎmparte cu mine durerea.\n\nÎmparte, Doamne, cu mine tăcerea\nCe noaptea se lasă pe pleoape\nCând somnul sau moartea\nSunt tot mai aproape,\nÎmparte cu mine tăcerea.\n\nDă, Doamne, iarnă\nSă mă adoarmă,\nSă mă îngroape\nCu tot cu toamnă,\nSă cadă albă peste destine,\nSă nu mai ştie nimeni de mine.\n\nÎmparte, Doamne, cu mine trădarea\nCu care mă acoperiră,\nŞterge-mi din lacrimă\nChinul şi sarea,\nÎmparte cu mine trădarea.\n\nÎmparte, Doamne, cu mine minciuna\nPornită pe singurătate\nŞi linişte pune acum peste toate,\nÎmparte cu mine minciuna.\n\nÎmparte, Doamne, cu mine iubirea,\nRisipă, ursită risipei,\nŞi lasă uitarea\nLa marginea clipei,\nÎmparte cu mine iubirea!\n\nÎmparte, Doamne, cu mine tristeţea\nDe-aţi pune pe umeri povara\nDurerii, tăcerii, minciunii, trădării.\nÎmparte cu mine tristeţea!\n\nAdrian Păunescu|2227
Alexandru Vlahuţă|Ananghie|"Greu la deal, şi greu la vale,\nNu-s bucate, nu-s parale,\nToţi sunt lefteri,\nNegustorii n-au afaceri,\nPreoţii n-au cununii,\nMoaşele n-au faceri.\n\n""Biruri noi!"" guvernul strigă,\nIar ţăranul: ""Mămăligă!""...\nNu-s parale, nu-s:\nCe mai plănuiţi palate\nŞi oraşe ca-n Apus?\nŞtiţi voi ce-i la sate?\n\nLanurile-s părăsite:\nNici imaş nu-i pentru vite,\nApele-au secat.\nGoi, flămînzi, copiii zbiară.\nGospodarii au plecat\nÎn lume, să ceară...\n\nNu mai are cum ţăranul\nDin pămînt să scoată banul,\nVouă să vi-l dea.\nFoametea de pe la sate\nVa să vie să mai stea\nŞi-n cele palate!"|180
Radu Gyr|Tifle|Ştiu, veacul meu m-a dat pe uşă-afară\nşi continentul m-a scuipat în spaţii,\nfiu deşucheat, zănatec pierde-vară,\npramatia supremelor dizgraţii.\n\nNu-i ştreang să vrea, nici rug să se-ncumete\nsă-mi cureţe mormanul de păcate.\nFosforescent de splendide stigmate,\nmă strâmb la harta putredei planete.\n\nOrgolios în răni incandescente,\nard, decăzut din timp şi orizonturi.\nDărâm Olimp şi rai cu simple ghionturi,\ncu phalusul sparg zei şi monumente.\n\nGonit de ev, scot limba peste leaturi,\ngonit de cer, scuip astrele opace;\ndar numai sânge pun în bobârnace\nşi lacrimi fierb în tifle şi scuipaturi.\n\nRimbaud, te aprobau heliotropii\ncând stele tu spurcai şi cer albastru...\nEu, cocoţat deasupra Europii,\ntrist urinez pe propriu-mi dezastru.|1825
Alexandru Macedonski|Apolog|Semănătorul printre brazde lăsa sămânţa lui să cadă\nŞ-o parte i-o lua furtuna şi paserilor o da-n pradă,\nO parte s-aşternea pe stâncă şi să rodească nu putea.\nŞi altă parte pe sub iarba ce repede o-năbuşea,\nDar partea ce s-oprea-ntre brazde, c-o însutită rodnicie\nÎl răsplătea puţin la urmă...\n A semăna e datorie.|112
Lucian Blaga|Veac|Umblă maşinile subpământeşti. În nevăzut peste turnuri\nintercontinentale zvonuri electrice.\nDe pe case antenele pipăie spaţii\ncu alte graiuri şi alte veşti.\n\nSemnale se-ncrucişează albastre prin străzi.\nÎn teatre strigă luminile, se exaltă libertăţile insului.\nSe profeţesc prăbuşirile, sfârşesc în sânge cuvintele.\nUndeva se trage la sorţi cămaşa învinsului.\n\nArhanghelii sosiţi să pedepsească oraşul\ns-au rătăcit prin baruri cu penele arse.\nDanţatoarea albă le trece prin sânge, râzând s-a oprit\npe-un vârf de picior ca pe-o sticlă întoarsă.\n\nDar sus, la o mie de metri-nălţime, spre răsărit\nstelele îşi spun poveşti prin cetini de brazi\nşi-n miez de noapte râtul mistreţilor\ndeschide izvoarele.|3403
Vasile Alecsandri|Anul 1855|Dup'atâţi răi secoli negri de dureri, de vijelie\nCe-au trecut fără'ncetare peste biata Românie,\nTu an nou ce ne vesteşti?\nVii s'aduci patriei mele, ca o dreaptă răsplătire,\nPace, glorie, putere, libertate, fericire,\nÎndurările cereşti?\n\nDin noianul veşniciei eşti tu sol de mângâiere?\nTrebuie ca semn de moarte sau ca semn de înviere\nSă te blestem, să te-admir?\nEşti amic, sau tu faci parte din cumpliţii ani de rele\nCe-au depus în a lor treacăt peste fruntea ţării mele\nO corona de martiri?\n\nOri ce-a fi a ta menire, voi găsi poporul tare\nÎnfruntând lovirea soartei cu-o puternică răbdare\nŞi cu suflet de Român;\nCăci Românul e întocmai precum stâncile măreţe\nCare'n valurile mării furtunate şi semeţe\nNeclintite'n veci rămân.\nPe aceste mândre ţărmuri santinelă 'naintată,\nNeamul nostru fără sprijin, în veghere necurmată\nStă pe loc la postul său.\nEl de douăzeci de secoli a trecut prin mii de lupte,\nDar acum i-a căzut braţul, i-au căzut armele rupte…\nO, puternic Dumnezeu!\n\nSunt destule atâtea chinuri! Adă ziua mult dorită,\nZi de pace, de tărie şi de glorie iubită\nPentru acest sărman popor,\nPentr'o naţie creştină care poartă-un mare nume\nŞi în sufletu-i presimte că-i chemat în astă lume\nLa un falnic viitor.\n\nFă ca anul care vine să aducă-un mândru soare\nSă deschidă-o cale nouă de mari fapte roditoare\nPentru neamul românesc,\nCăci el are din vechime o menire strălucită;\nEl a fost şi vrea să fie santinelă neclintită\nPe pământul strămoşesc.|4250
Nichita Stănescu|Fereastra|Mi-a pătruns\no bucată de nouri\npătrată-n odaie\n…dar cerul afară-a rămas\n\nMi-a pătruns\no bucată\npătrată de cer\nîn odae\n…dar stelele-afară au rămas\n\nA plouat toată noaptea.|1410
Tudor Arghezi|Versuri descălţate|Ce stai, omule, în ruinele acestea singuratice și plîngi ?\nPlîng berzele zilelor ce trec cu-o aripă neagră, cu-o aripă albă,\nPlîng zilele care trec moarte,\nPlîng copiii fără părinți,\nPlîng ființele flămînde în pădurile nopții, fiarele, șerpii, vietățile\ncrude și blînde.\n\nPlîng femeile înşelate, plîng bărbaţii minţiţi,\nPlîng oamenii supuși,\nPlîng oamenii fără speranțe,\nPlîng păsările și vitele ucise ca să fie mîncate,\nȘi-mi plîng toate multele subtimpuri pierdute,\nÎmi plîng păcatele. Plîng că timpurile nu se mai întorc.\nPlîng că omul se duce și se întoarce uitîndu-se numai în pămînt,\nCa și cum își caută mormîntul.\nMă plîng pe mine cel cîntat de tine.\n\n1960|4240
Nichita Stănescu|Gând 3|"Dacă n-aş crede în mesajul meu literar, nu aş\nscrie. Pur şi simplu, n-aş crede şi... e o falsă\nmodestie să spui ""domnule, eu scriu pentru că\niubesc poezia... da' nu prea cred dacă am talent,\ndacă n-am talent"". Eu cred foarte mult în\ntalentul şi în vocaţia mea, pentru asta mi-am\njertfit întreaga mea existenţă, ca să adaug, cu o\npicătură în plus, sensibilităţii contemporane o\nformulare mai nouă, mai adecvată etcaetera."|3556
Nichita Stănescu|Zbor lent|I se apropiau ochii unul de altul\nla fel de încet şi de timid\ncum se apropie adâncul de înaltul\ngândit, de negândit\n\nVedeam ce poate vede doar urechea de măgar\nsau cea de iepure mult lungă,\nun fel de văz cam sunet şi neclar,\nun fel de stare demiurgă\n\nîn care aerul era pe bani\nmult scump, mult pe plătite,\nîn care timpul pe cartele-n ani\ndăduse grade la clipite,\n\nîn care-abia dacă trecea ceva,\nîn care cel mai mult costa o clipă\niar pasărea pe când zbura\nnu da vreodată din aripă.|1602
George Topîrceanu|O. Goga: Mucenicii|V-a doborât alături deopotrivă\nAmarul trudei fără de hodină.\nLa căpătâiul vost' într-un opaiţ,\nDomol clipeşte-un sâmbur de lumină.\n\nDin cetăţuia strălucirii, luna\nŞi-a pogorât sfiala prin fereastă,\nCa să vegheze aşternutul maşter\nÎn care doarme trudnica nevastă.\n\nBiet mucenic neistovit al pâinii!\nLa sânul ei, îţi luminează luna\nUn prunc de-o zi, învăluit în scutec,\nCe te-a-nfrăţit cu ea pe totdeauna.\nTu simţi chemarea gliei milostive\nŞi te-mpresoară o nădejde sfântă...\n\nCa un prinos de cuminecătură,\nO rază rece bine-vă-cuvântă,\nDomol pe fruntea pruncului se frânge\nŞi rostul ei v-aduce o solie:\nCă-n el trezi-va-nfricoşatul vifor\nAl judecăţii care va să vie.|725
Ion Minulescu|Romanța corbului|Pe țărmu-nalt și drept -\nHotarul de-unde-ncepe necuprinsul\nImperiu-al apelor albastre\nCu-atâtea felurimi de pete,\nAl apelor ce dimineața sunt verzi,\nIar seara violete -\nUn corb a popsit spre seară,\nȘi-așa, cum stă pe malul mării,\nOrbit de-albastrele noianuri\nMuiate-n purpura-nserării,\nParcă-i sositul care-așteaptă să vină și-alți întârziați!...\n\nȘi-n seara-aceea-n care-apusul\nPărea mai trist ca-n alte seri,\nIar soarele părea că pleacă să nu mai vină niciodată,\nM-am dus să-mi plimb pe țărm urâtul\nȘi biata-mi inima,-mbibată\nDe-amaru-otrăvilor sorbite din gura-amantelor de ieri...\nDar corbul mi-a ieșit în cale.\n\nPe țărmul mării nalt și drept,\nCa și pe-o margine de groapă,\nVeghea un cioclu-naripat,\nȘi cioclul m-a privit o clipă,\nA dat din aripi\nȘi-a zburat...\nȘi parcă mi-a șoptit în treacăt:\n- Bine-ai venit... De când te-aștept!|3212
Radu Gyr|Jnepii|Suntem jnepii, mergem înainte,\nla-nălțimi de foc deasupra stepii\nne zdrelim de cuie şi de ținte\nşi-ndârjiți, cu ghearele, cu țepii,\nne-mbulzim pe lespedea fierbinte.\nMergem înainte, suntem jnepii.\n\nStrâmbi, chirciți, târâş pe brânci, pe coastă,\ntrebuie să biruim genunea,\nnu ne temem câte râpi ne-adastă,\nn-auzim cum mormăie furtuna,\nştim atât, că mergem sus pe creastă.\nSuntem jnepii şi urcăm întruna.\n\nRâd de-mpleticita noastră turmă\nbrazi trufaşi cu vârful lung de fiere,\nrâsul lor, năvala nu ne-o curmă\nşi muşcăm din piatră cu putere\nşi-i lăsăm pe povârniş, în urmă.\nSuntem jnepii, mergem în tăcere.\n\nDacă-n calea noastră sar şuvoaie\nle sorbim cu sete neînfrântă,\nde ne-mproaşcă roca cu pietroaie,\nrăzrătirea ei mai mult ne-avântă.\nTotul ne-ntărâtă, nu ne-ndoaie -\nSuntem jnepii şi trăim din trântă.\n\nPoate înspre culmea cu mari focuri\ntrecem peste sânge şi morminte,\npoate ne vom sfâşia de blocuri,\nnu-i nimic, călcăm pe oseminte.\nSus ne-aşteaptă vulturii, în ciocuri\ncu cununa spațiilor sfinte.\nSuntem jnepii, mergem înainte.|3922
Radu Stanca|Doti|Dă-mi la o parte vălul şi priveşte!\nEşti primul muritor care mă vezi.\nTe-ai furişat în templul meu hoţeşte\nŞi-acum, ajuns aici, cunoşti şi crezi.\n\nMă socoteai iluzie abstractă,\nSămânţă din străvechiul Amon-Ra.\nŞi-azi când mă pipăi simţi cum se contractă\nÎn trupul meu de piatră inima.\n\nDescoperă-mă toată, cu-ndrăzneală!\nŞi lasă-ţi palma aspră şi pe sâni!\nAşa cum stau aici, aproape goală,\nSunt mai frumoasă ca un imn păgân.\n\nO pulbere de-argint mă împresoară\nŞi raze lungi pe frunte-mi cad mănunchi.\nTăcerea care-acum se înfioară\nE sângele ce-mi susură pe trunchi.\n\nCând ochii mi-s închişi, ciulesc urechea,\nIar când o-nchid pe ea, din ochi pândesc.\nBagă de seamă! Inima, străvechea,\nCa pe-un etern semnal, mi-o urmăresc!\n\nStreinule intrat aici hoţeşte!\nHoinarule căzut în mreaja mea!\nIa-mi palma desfăcută şi citeşte:\nNu soarta mea e-n ea, ci soarta ta!|1847
Tudor Arghezi|Plugule|Plugule, cin” te-a născocit,\nCa să frămânți a șesurilor coaje\nȘi să-nlesnești îndătinata vraje\nDe-a scoate-n urma-ți bobul însutit?\n\nCine ți-a pus cuțitul în pământ\nȘi a pornit cu soarele întâiul,\nHotărnicind moșiei căpătâiul,\nȘi dumicatul socotitu-și-l-a sfânt?\n\nCine-a purces în ploaie și furtuni\nȘi a brăzdat în negură și zloată\nȘesul blajin și gras, întâiaș dată,\nCu blesteme, nădejdi și rugăciuni?\n\nS-a-ndătinat copilul cel pitic\nSă are și să strângă avuție.\nOsânda și-a schimbat-o-n bucurie,\nClădindu-și slăvi și veacuri cu nimic.|4202
Adrian Păunescu|N-am să rămân|Prea mult, pe-aici, n-am să rămân,\nîntârzierea nu mi-ar face bine,\nci voi cădea lumină-ntre ruine,\ncu dreapta căutând un stog de fân.\n\nUn trist refren voi încerca să-ngân,\ncu aerul ce va mai fi în mine\nşi vor veni femei să se închine,\nla capul mort al dacului bătrân.\n\nŞi-ncet, încet mă voi retrage în\nadâncul unui neam lucrând în sine,\nca într-un stup frenetic de albine,\ncu sfânt polen în fagure păgân.\n\nDar mai sunt viu şi vreau să mă mai în-\ncăpăţânez să te iubesc pe tine.\n\nAdrian Păunescu\n(„Meserie mizerabilă, sufletul”, 2000)|4531
Marin Sorescu|Fresca|In iad pacatosii\nSunt valorificati la maximum.\nFemeilor li se scot din cap\nCu o penseta\nClamele, agrafele, inelele, bratarile,\nPanzeturile, lenjeria de pat.\nDupa aceea sunt aruncate\nIn clocotul unor cazane,\nSa fie atente la smoala,\nSa nu dea in foc.\n\nApoi unele sunt transformate in sufertase\nCu care se cara la domiciliul dracilor pensionari\nPacatele calde.\n\nBarbatii sunt si ei folositi\nLa cele mai grele munci,\nCu exceptia celor foarte parosi\nCare sunt torsi din nou\nSi facuti presuri.|2595
Traian Demetrescu|Trec orele...|Trec orele ca nişte note\nDin simfoniile durerei,\nÎn urma lor rămân eterne\nMelancoliile tăcerei...\n\nTot ce-ai crezut odinioară,\nTot ce-ai visat, tot ce-a fost sfânt\nTe turbură cu nesfârşitul\nŞi tristul gol că nu mai sunt...\n\nCa cerul unei seri de toamnă\nSe-ntunecă pierduta minte:\nNimicul îşi întinde noaptea\nPe calea ducerei-nainte...\n\nUimit în loc s-opreşte omul\nCa-n faţa unui ne-nţeles:\nDin gândurile risipite\nNehotărârea a cules...\n\nŞi clară o lumină numai\nÎi stă-n adâncul cugetării:\nCă trece, - şi rămân în urmă-i\nNemărginirile uitării...|1935
Emil Botta|Fiul vorbind maicei sale|Maică, jale, măicuță,\nregina a nopților melc,\nde ce pier tinerețile, clare cântărețele,\ncând, în cezarice valuri cernită,\nde frunte-mi senină te-apropii?\nSimt răcoarea mutei, a măicuței, a gropii!\nPărăsitu-m-au visul, voioșia, pădurile,\nuitatu-m-au ceruri și ape sihastre\nși tremuratele prietene astre.\nAh, maică, sicriu pregătește,\nașterne de moarte măsurile,\nfăclieri și steaguri și alaiuri tocmește.\nAh, totu-i tăcere,\nși zidul uitării tot crește și crește.\nNu-i nimeni în jur, nu e nime,\nnici undă nu bate, nici undele știme.|577
Radu Gyr|Tipăritorul de bucoavne|Din miază zi, aduc într-o dăsagă\ncerul întreg și îngerii bălai.\nE harul sfinților în traista mea pribeagă,\nciobit în țăndări vinete de rai.\n\nCuleg o buche — bob de tămâioasă —\no pun în teascuri și din mustul ei\nșoptește Maica Precista, miloasă,\nși Duhul Sfânt împarte porumbei.\n\nBag mâna-n sacul meu și scot afară\nun Vitleem din chiciură de ani.\nDescântec peste tiparniță, și-n țară\npornesc cazaniile ca niște ciobani...\n\nIar Vodă și boierii și calicii aud,\nplecați peste bucoavna mea,\ncum stau de vorbă-n ceruri mucenicii\nși cum colindă magii după stea.|4069
Adrian Păunescu|Eminesciene|Să rămâi român\nNu e chiar în van\nCi înseamnă-a fi\nEminescian.\n\nDe-a poetul ce țara-și conține\nUn popor nu se poate juca,\nDecât dacă se joacă de-a sine\nȘi se joacă de-a inima sa.\n\nCând există un geniu-ntre genii,\nCând e viu un poet absolut,\nNu au voie toți oligofrenii,\nSă îl spurce, că-i om din trecut.\n\nAscultați-mă bine cu toții,\nDespre noi este vorba acum,\nCând ni-l fac de doi bani patrihoții\nȘi-l aruncă la fiare, în drum.\n\nDacă țara aceasta mai are,\nÎn finalul de veac douăzeci,\nTrei piloni care-o țin în picioare,\nEminescu e unul pe veci.\n\nÎn zadar ne tot mușcă pigmeii,\nEminescu e-n noi fără timp,\nEl ni-i marea, speranța și teii,\nNu îl vindem și nu-l dăm la schimb.\n\nȘi din cei până-n ultimă ceacră,\nDin nadir până-n ultimul val,\nRomânia-i proiecția sacră\nA poetului național.\n\n12 ianuarie 2000\n\n(Libertatea de unică folosință, 2009)|4462
Adrian Păunescu|Coș fără flori|Ți-am adus\nacest coș\ndespre care\nnu pot să spun\n\ncă e cu flori\npentru că\nacesta, iubito,\nnu e\nși nu pare\nun coș cu flori.\n\nAcesta e un coș\ncu oasele mele\nzdrobite de țărmul\nspre care\nînaintăm.\n\nDacă poți\nși ai timp\nși răbdare\nîncearcă să așezi\naceste oase în ordine\nși vezi\nce se mai poate\nalege din ele.\n\nȚi-am adus în dar\nacest coș\nplin cu\noasele mele.\n\nTe-aș fi putut minți\nîncă un an\ncă sunt viu\nși că-ți aduc\nflori\nîn coșul acesta.\n\nCând ai timp\nși răbdare\ndescurcă puțîn\nalbul neant\ndin coșul pe care\nți l-am lăsat\nîn dreptul ușii.|2218
Lucian Blaga|Fum căzut|S-aude zbor scurt şi zadarnic\nde gâşte peste pajişti reci.\nUndeva un cântec se pătrunde\nde chemări de veci.\nUn fluier seacă, altul nu s-arată.\nAleluia, privirea mi se umple de păsări şi vânt,\nvieţii nu i-am rămas dator nici un gând,\ndar i-am rămas dator viaţa toată.\nCu mişcări oprite ades\nvăd bolţi prăbuşite în apă.\nDin frunzele satului ies\nca dintr-o biblică şatră.\nAleluia, astăzi ca niciodată\nsunt fratele obosit\nal cerului de jos\nşi-al fumului căzut din vatră.|987
Radu Gyr|Acteon|Orbit de strălucirea ei de tiară,\nzeiță albă, pudică și nudă,\npândeam prin stuf, cu geana grea și udă,\nsuperba goliciune statuară.\n\nEra trufașa mea minune crudă\nce-o așteptam din trestii să răsară,\nși-acum creștea din ape-ntâia oară,\narzându-mi ochii-nlăcrimați de trudă.\n\nBiet Acteon al sfâșiatei drame,\nschimbat în cerb din pânda mea stupidă...\nDulăii-au fost, în strașnica lor foame,\n\nstârniți de zâna mea să mă ucidă, —\nvoi, îndoieli zăvozi zbârliți în coame,\ntu, crâncenă vedenie splendidă...|3814
Radu Gyr|Rugăciune|Stapâne-nsângerat, Domn al luminii\nşi Veşnicie limpede, Iisuse!\nTu, care ai primit pe frunte spinii\nşi cuie-adânci în mâinile-ţi supuse,\n\nTu, Domn al Răstignirii şi-nvierii\ncare din cruce ne-ai făcut lumină\nşi Răsărit din rănile tăcerii\nşi cântec din osânda-ţi fără vina —\n\nda-ne-ncleştarea Ta, dă-ne puterea\ndin ceasul pironirii-nsângerate,\nsă ne primim şi cuiele şi fierea\nca Tine-n marea Ta sigurătate.\n\nPe fruntea ţării zâmbetul ţi-l pune\nşi Neamul care-acum osânda-şi duce\nînvaţă-l Tu amara rugăciune\ndin clipele suirilor pe cruce.\n\nCu mâna Ta ca borangicul lunii,\ndin răni opreşte sângele fierbinte,\nînchide-n piepturi geamătul furtunii,\nsărută-i ţării lacrimile sfinte!\n\nŞi sus pe crucea crâncena, pe care\nstă Neamul nostru-nsângerat, Tu scrie,\nIisuse, un aprins inel de soare,\nca semn al Învierii ce-o să vină.\n\nŞi spune morţilor din lut să nu blesteme,\nci sub trifoi, sub dâmburi, sub secara,\ns-aştepte paşii Tăi calcând prin ţară\nşi semnul munţilor ce vor aprinde steme.\n\nŞi spune morţilor de sub troiţe sfinte\ncă va veni cândva o dimineaţă\ncând Neamu-ntreg va fulgera la viaţă,\ncuminecat prin morţii din morminte.|1809
Ion Luca Caragiale|Sonet 2|Fals, malonest, venale, hidos eşti, cavalere!\nPrea bine ţi-au zis uniiCoţcar Coţcarovici ;\nFigura ta, ce-nspiră dizgust şi desplăcere,\nImpertinintă, vilă, tot palme parcă cere:\nCum dracul fruntea-n lume cutezi să mai rădici?\n\nVestitele-ţi scandaluri azi nu mai sunt mistere.\nDe când, ca paraziţii, te-ai pripăşit p-aici,\nNu vezi, când vrei prin lume şi tu ceva să zici,\nCum fug toţi d-ale tale cuvinte deletere?\n\nÎn loc să-ţi vezi ruşinea, stigmatizat cum eşti,\nŞi, dându-te căinţei, să plângi şi, de durere,\nSă-ţi dai în piept cu pumnul, ai cutezat, mizere\nP-o pată de nimica, să-njuri pe cei oneşti...\n\nFals, malonest, venale, hidos eşti, cavalere!|856
Tristan Tzara|Îndoieli|- Am scos visul vechi din cutie cum scoți tu o pălărie\n\nCând te gătești cu haina cu mulți nasturi\nCum scoți iepurele de urechi\nCând te-ntorci de la vânat\nCum alegi floarea dintre buruieni.\nȘi prietenul dintre curteni.\n\nUite ce mi s-a întâmplat\nCând veni seara încet de tot ca un gândac\nBună multora de leac, când mi-aprind în suflet foc de versuri\nM-am culcat. Somnul e grădină hotărnicită cu îndoială\nNu știi ce-i adevărat, ce nu\nți se pare că-i un hoț și împuști\nPe urmă ți se spune că a fost soldat\nCu mine întocmai așa fu\nDe-aceea te-am chemat să-mi spui - fără greșeală\nCe-i adevărat - ce nu-i|4100
Radu Gyr|Șbilțul roșu|Ziua-ntreagă, noaptea-ntreagă,\nfoamea, oftica și moartea\nvin cu șbilțul să culeagă\nca hingherii, să-și ia partea.\n\nZiua toată, noaptea toată\nlucră șbilțurile roșii\nînșfăcând de beregată\nflămânziții, zdrențuroșii.\n\nMă! Eu, astăzi. Tu, poimâine.\nĂla peste-o săptămână.\nLațul vrea mereu alt câine -\nnu ne iartă, nu ne-amână.\n\nZiua-ntreagă, noaptea-ntreagă,\nșbilțul roșu-și cere partea.\nStrașnic știu să mai culeagă\nfoamea, oftica și moartea.|4036
Radu Gyr|Schiță|Noapte.\nHanul din baladă\na deschis un geam de stea.\nSare umbră în livadă,\ncu luceferi pe prăsea.\n\nRoib gonit sub ziua lunii.\nFlinte clocote pe gârle.\nTropot sperie alunii,\nscoală gușteri și șopârle.\n\nUite arnăuți cu fesuri,\n(alelei, măi pui de lele!...)\nFuga fulgeră pe șesuri,\nsar în bălți brotaci și stele.\n\nGânduri se întorc, rănite,\ncătre hanul din adâncuri.\nÎn Vidin turcesc călite,\nard hangere la oblâncuri.\n\nȘi-a căzut în deal, sub cruce...\nMuică, vezi ca pe tâlhari\nmi-ți-l leagă și ți-l duce,\ntrup târât de armăsari.\n\nPune vrăji în patru ape,\nfierbe zgârci de gușteri iuți —\nochii-n șapte să vă crape,\nCârc-Serdar și arnăuți!\n\nDe cinci nopți, în ocna mare,\ngeme doina lui răzleață...\n\nSuie-te, spânzurătoare,\npentru luni de dimineață!|4037
Magda Isanos|Ziua mea netraita|"Ce luminoasă ești, ziua mea netrăită...\nNimbul tău după fruntea mea ia măsură.\nTrec prin pădurea de oameni și spun fericită:\n""Vreau să sărut o singură stea pe gură...""\n\nDreaptă luci tinerețea mea ca o sabie\nȘi fiece vis păzit de dânsa-nflori.\nBuzele mele spuneau uneori: ""voi muri""...\nÎnsă pe toate mările, aveam o corabie.\n\nPână ce sara veni și pălind m-am temut.\nIată sicriul meu care crește-n grădină.\nCine pe-aicea-ntr-un april o să vină,\nUmerii mei de bronz să-i privească tăcut?..."|1074
Nicolae Labiş|Circ|Sunt cerşetori în straie de paradă,\nCu pieptul costeliv în faţă scos,\nSunt remuşcări ascunse sub pomadă\nŞi comicul devine dureros.\n\nIar mintea beată-n ei se dă de-a dura\nZadarnică, în scrâşnete de os.\nInfernul şi-a deschis într-înşii gura.\nŞi comicul devine dureros.|1629
Lucian Blaga|*De mână cu marele Orb|E mult de-atunci, mult, soarele își coborâse\nToată mierea în livadă, când ți-am spus parabola cu Orbul.\nDespre Dumnezeu nu poți vorbi decât așa:\nîl întrupezi în floare și-l ridici în palme,\nîl prefaci în gând și-l tăinuiești în suflet,\nîl asemeni c-un izvor și-l lași să curgă lin peste picioare;\nîl prefaci în soare și-l aduni cu ochii;\nîl închipui om și-l rogi să vie în sat\nunde-l așteaptă toate visurile omenești.\nArunci grăunțe între brazde și zici:\nDin ele crește Dumnezeu\nÎn dimineața ceea ca să mă priceapă și copiii,\nL-am schimbat în orb —\nLe-am spus: noi suntem văzători,\nIar Dumnezeu e-un orb bătrân,\nFiecare e copilul lui —\nȘi fiecare îl purtăm de mână…\nCăci nu ești tu Dumnezeire ne'nțelesul orb,\nCe-și pipăie cărarea printre spini?\nNu știi nici tu de unde vii și unde mergi.\nEști chinuitul gând strivit în gol.\nTe sbuciumi veșnic dibuind\nsă faci minuni, cum n-au mai fost,\ndar brațele nu-ți sunt așa de tari\nprecum ți-e visul de înalt.|966
Adrian Păunescu|Mă simt atât de singur|Mă simt atât de singur pe lume că mi-e frig.\nLa colțurile casei e vânt, și este ploaie,\nCe nici nu pot a crede îmi pare că așa e\nPe propria mea mamă ca pe-un străin o simt.\n\nSpinarea singuratic și trist mi se-ncovoaie,\nSimt ape nămoloase care-au pătruns prin dig,\nPierd în singurătate tot ce-n comun câștig,\nCe singur sunt în lume și singur în odaie.\n\nSă spun că sunt într-altfel doar fiindcă sunt deștept\nSau c-am urmat întruna un ideal și-o țintă?\nUn om atât de singur nu poate nici să mintă,\nDe ce m-aș ține mare, drumeț de drum prea drept?\n\nMă uit ca-n ochiul rece al lumii în oglindă,\nNu am copii și semeni, nu știu să mai aștept.\n\n(Manifest pentru mileniul trei, ediția 1984)|4517
Marin Sorescu|Aceeasi nostalgie|Pachetul de tigari gol\nare o nostalgie\npe care numai vidul cosmic o-ntelege\nse simte absolut parasit\nca o rampa de lansare\ndupa ce toate rachetele trimise in stele\nn-au facut decat fum\n\nflori frumoase\nnu intalnesti decat toamna foarte tarziu\ndupa ce vanturile rasucite ca otgonul\nsi-au facut toate mendrele, au batut furnicile\nsi doar albastrelele de camp\nau rezistat in vaza lor de loess\ndeschizandu-si multiplele lor pleoape\ncasca niste priviri\npline de uimire\nse aceeasi nostalgie le uneste\npe masa mea\ncu pachetul de tigari gol\nsi cu mine care nu stiu de ce\nma tot uit pe fereastra.|2529
Alexandru Macedonski|Rondelul plecarei|Am să mă calatoresc-\nSunt furat ca de ispite,\nS-o voiesc, să n-o voiesc,\nSpre tinuturi negandite.\n\nVara este pe sfarsite.\nFlori în suflet vestejesc.\nAm să mă calatoresc.\nSunt furat ca de ispite.\n\nLuminisuri stralucite\nViata mea o cuceresc.\nAripi tainice îmi cresc,\nAripi zilnic mai grabite.\nAm să mă calatoresc.|2695
Panait Cerna|Vârful cu dor|Ce viu sclipesc sub cer Bucegii!\nNumai eternul Vârf cu Dor,\nÎnstreinat de lumea noastră,\nSe pierde-n taina unui nor.\n\nZadarnic razele de soare\nVor să destrame vălu-i greu,\nZadarnic cearcă să-l patrunză\nŞi sufletul, şi ochiul meu.\n\nEl înde el petrece singur,\nCa geniul cu gândirea lui —\nNu-l mişcă vuietele vremii,\nNici rugăciunea nimănui.\n\nTârziu, când ţi-a pierit nădejdea,\nTe lasă-o clipă să-l admiri,\nMăreţ din vălu-i se arată\nAdânc uimitelor priviri.\n\nŞi-ncet se-nchide iar în taina-i\nNempărtăşită nimănui,\nTăcut şi mândru ca un rege\nGelos de maiestatea lui.|3809
Lucian Blaga|Inscripție|Drumurile pe cari nu umblăm,\ndrumurile ce rămân în noi,\nne duc și ele, fără număr, undeva.\nCuvintele pe care nu le rostim,\ncuvintele ce rămân în noi,\ndescoperă și ele, fără de margini, făptura.\nLuptele ce nu le dăm,\nluptele ce rămân în noi,\nne lărgesc și ele în taină patria.\nSămânța pe care n-o dăruim,\nsămânța ce rămâne în noi,\nmultiplică și ea fără capăt viața.\nMoartea de care nu murim,\nmoartea ce rămâne în noi,\nne adâncește și ea tăcerea.\nȘi pretutindeni prin toate\nîși pune temei poezia.\n\n(1946 - 1951)|3339
Nicolae Labiş|Am iubit...|Am iubit de când mă ştiu\nCerul verii, străveziu,\nDespletitele răchite,\nCurcubeiele pe stânci\nOri pădurile adânci\nSub ger alb încremenite.\nMi-a fost drag pe bărăgane\nSă văd fetele morgane\nOri pe crestele din munte\nJoc de trăsnete rotunde,\nScurgerea cocorilor,\nPacea înălţimilor,\nSemeţia pinilor\nPlini de scama norilor.\n\nAm iubit iubirea pură,\nFloare roşie pe gură\nŞi în inimă arsură,\nÎn priviri zăpezi candide\nŞi-n piept voci necontenite.\n\nM-a înfiorat ades\nTot ce gândurile ţes:\nPe al filelor polei\nDansuri repezi, legănate,\nDe pe arcuri înstrunate,\nSăgetarea de idei...\n\nToată-această măreţie\nNe-a fost dată din vecie...|3689
Octavian Goga|O lacrimă|De-ar fi să-ţi împărţeşti odată\nTu bogăţiile ce ai,\nDin toate darurile tale,\nŢi-aş cere-o lacrimă să-mi dai.\n\nMi-ai da atunci un strop de suflet,\nCe din adâncuri îmi răsare,\nCăci numai din adâncul mării\nSe pescuiesc mărgăritare...|3766
George Topîrceanu|Albumul|"O, blestemată curiozitate!\nDeunăzi, cu gânduri indiscrete,\nAm profanat odaia unei fete, -\nAcest muzeu de lucruri parfumate.\n\nAlbumul ei cu scoarţe violete\nE plin de cărţi poştale ilustrate;\nVederi din ţară şi străinătate,\nOraşe, fluvii, parcuri şi portrete.\n\nPe una scrie: ""Dragă verişoară,\nAi auzit ca P.P.K. se-nsoară\nŞi vrea să ia o fată din Buzău?...""\n\nPe alta scrie numai: ""Cugetare :\nAmorul e un lucru foarte mare.""\nŞi iscăleşte : Guţă Popândău."|675
Tristan Tzara|Soare nocturn|regele său de gheață și numele său coboară\npentru a apărea pe mare în pește și rechin corpul său\npază maritimă\na fi născut\nvoracitate deschisă la sunetul lăncilor și ușa verde\n\nfii sora mea pe larga mișcare planetară\nprea multă vreme am văzut scheletal\nmanechinele umbrite în mina albă\nfierbinte\n\nși eu proiectez pământul și bijuteriile tale sunt ochi vii\nvaca dă naștere la un mare ochi viu al durerii sau al fierului\naproape de mare se înalță în spirale sfera\nfurtuna\n\nvirgina și-a defrișat pielea și a murit\nîn deșert\nfocul interior al mărețelor roci vulcanice\nimaginea sa și fructele\nploaia să fie floarea a foametei a uscăciunii\npaltoane impermeabile pentru sufletele noastre ușurează-ne zborul și îmbarcarea domnului acoperit cu plante|4105
Tudor Arghezi|Masca lui|Schimbă mască după mască,\nMai ușor să te tîrască.\nSpune după care mască\nAi vrea fața să-ți cunoască ?\n\n1945|4176
Adrian Păunescu|Pluton|Aştept primăvara:\nvreau să fiu dus de un pluton suav\nla primul zid şi împuşcat cu muguri\nşi când voi muri să-mi înflorească toate rănile,\nsă vină toate albinele la rănile mele\nşi să mă transporte pe aripi\ncătre tărâmul de polen unde merită să ajung\ncu flori cu tot, cu tristeţe cu tot,\ncu primăvară cu tot,\nacum şi-n veacul vecilor.|4563
Ilarie Voronca|Am aruncat|Am aruncat năvodul să prind peștii culorilor\nGlasul e străveziu în zare ca un ou de găinușe\nCutia gândului se ascunde în tufișurile creierului\nHăitașii destinului o alungă,\nȘi amintirea curge cum dintr-un cerb rănit sângele.\nMaxilarele cerului s-au încleștat în aluatul luminii\nȘi cât de albă e bluza decoltată a mărilor.\n\nAdun toate înfățișările lumii sub cristalul pleoapei\nClatin în mâini ocheanul minutului\nContinentele flutură în privire ca bandajele nopților\nCu spatele adus înspre fruntea hârtiei\nStrâng colierele aerului din nevăzut melcii de sunete\nSchimb turnesol inima în eprubeta versului.\nA trecut peste cetăți lebăda somnului\nSe adună în jgheabul văgăunilor aiurarea ecoului\nÎn închipuire bărcile de lumină aruncă ancorele\nRănile iernii se închid pe crengile trupului\nTâmpla se apropie de incandescența norilor\nȘi de țărână bucuria anotimpului răzbate cu rădăcinile.|3003
Nicolae Labiş|Nașterea curajului|Spaima fusese ucisă în foc.\nGăsea un canal nevăzut şi trecea\nSă reînvie în ape.\nSpaima fusese ucisă în ape.\nGăsea un canal nevăzut şi trecea\nSă reînvie în cer.\nDin foc către ape,\nDin ape spre cer\nOri şi mai aproape:\nÎn bezna din suflet,\nÎn necunoscute adâncuri din suflet.\nŞi-n primejdioasele nopţilor ore,\nAcolo, vibra, ţiuia\nCa-n tuburi metalice goale, sonore.\nDar fuga-i umilă, umilită,\nPrin care părea că învinge,\nDar fuga-i drăcească\nEra urmărită\nDe-o vie vâltoare din care\nCurajul avea să se nască.\nSe năştea în acei ce-s mai tari\nDecât fiara ce fugea de foc,\nSe năştea în acei ce-s mai scumpi\nDecât aurul tot adunat la un loc,\nSe năştea pătrunzându-le trupul c-o flacără,\nCare zvâcnea fâşâind în afară;\nSe năştea în acei ce azi ştiu să trăiască,\nSe năştea în acei ce azi ştiu cum să moară.\nMartore naşterii fost-au mileniile,\nScăldatu-l-a clocotul timpilor, crud,\nScoica mileniilor duc la ureche\nŞi primele-i ţipete clar le aud —\nAm ochii măriţi şi cu gura rotundă,\nCânt veşnicu-i cântec de leagăn şi nuntă.|3713
Alexandru Macedonski|În arcane de pădure|În arcane de pădure întuneric ce spăimântă.\nFrunza tace lângă frunză și copac lângă copac;\nNoapte tristă, noapte mută, noapte moartă, cer opac\nDar privighetoarea cântă, dar privighetoarea cântă.\n\nÎn arcane de pădure vijelie ce spăimântă,\nTrăsnet roșu ce-nfășoară și surpare de potop;\nPentru ce e armonia o mânie fără scop,\nDar privighetoarea cântă, dar privighetoarea cântă.\n\nÎn arcane de pădure grozăvie ce spăimântă,\nAurora-ntârziată nu s-arată sub frunziș,\nÎntunericul în cale i s-a pus în curmeziș --\nDar privighetoarea cântă, dar privighetoarea cântă.|2670
Adrian Păunescu|False probleme|Aud mereu veşti proaste despre Pisa,\nCum că se-apleacă şi că o să cadă,\nSăracul turn de-o moarte de paradă\nŞi fără rost pe lume plânsu-mi-s-a.\n\nVechi subiect al presei mondiale,\nMereu căderea lui este aproape,\n„E imposibil turnul să mai scape”…\nŞi turnul îşi tot vede de-ale sale.\n\nN-aş spune că încet nu se apleacă\nŞi că nu va cădea cândva şi dânsul,\nDar pomii rupţi abia-şi stăpânesc plânsul\nVăzându-l cum se-ndoaie ca o cracă.\n\nPrea-i suntem grijii turnurilor gazdă,\nDe nici nu mai simţim căderea noastră.|2273
George Topîrceanu|Furtuna|Nimeni n-a rămas în stradă.\nNorii negri vin grămadă.\nZboară frunzele uscate\nÎn văzduh împrăştiate\nŞi salcâmii stau să cadă:\nBate vântul, bate...\n\nA ieşit de la răscruce\nO femeie care duce\nUn copil de mână... Sună\nPorţi izbite de furtună\nŞi femeia face cruce:\nFulgeră şi tună.\n\nDar a norilor năframă\nSe sfâşie... Biata mamă,\nCu puterile scăzute,\nVrea copilul să-şi ajute\nŞi cu glas pierdut îl cheamă:\n- Hai cu mama, iute!\n\nL-a luat acum în braţe.\nPloaia o izbeşte-n faţă.\nBolta parcă-i spartă-n două...\nCu mânuţele-amândouă\nEl de gâtul ei s-agaţă:\n- Plouă, mamă, plouă!|2943
Adrian Păunescu|În fine, original|Am auzit că ăla care mă copiază de ani și ani\na intrat în biroul meu pe care-l pierdusem\nși a-nceput să râdă, original.|4496
George Topîrceanu|Lumina|Visează plopul,nemişcat în soare,\nŞi umbra din el,neagră,îi curge la picioare...\n\nUn melc îşi taie drumul prin grădină\nDe-a dreptul ,ca un tanc de gelatină,\nAmenințând albine şi furnici\nCu patru tunuri mici.\n\nTrecerea îşi adună trupu sferic\nÎntr-un boboc de nalbă\nO muscă trece prin lumina albă,\nCa o scânteie de întuneric\n\nUn fluture,cu aripi de umbră şi mătasă\nStropite în două locuri cu carmin,\nDin zboru-i frânt şi plutitor se lasă\nPe vârful unui spin.\n\nŞi florile se -nalță-ntr-un picior\nSă-l poată cotempla mai bine,\nCum doarme -n pragul clipei care vine,\nCu aripile desfăcute -n viitor.|2947
Victor Eftimiu|Colinda vântului|De mult, de mâine și de ieri\nÎn muguri, în nouri și izvoare\nSunt eu — aceeași sărbătoare\nCu miile de primăveri,\nCu toate primăverile,\nCu toate Învierile,\nCu toate bucuriile\nCând sosesc Floriile,\nCu serile când Deniile\nÎsl limpezesc vedeniile,\nÎn aurul de seară\nÎn flacăre de ceară,\nCând catapetesmele\nLe cuprind miresmele\nFumului sfințit,\nCând în asfințit\nDe tragică Vineri,\nArhanghelii tineri\nCu aripi cernite —\nFulgere mocnite —\nTrec în vâlvătaie \nȘi din trâmbiți taie\nMarile tăceri\nMarile dureri.\n\nNourii de tuci\nPe cele trei cruci\nȘi desfac perdele\nSă se vadă stele\nȘi-n cerul senin\nCel ce înviază\nÎnmiită rază —\nLumină de crin\nÎn veci să se vază!|2078
Costache Conachi|Săracelor tinerețe|Săracelor tinerețe!\nCălătoare și drumețe\nPe minută și pe ceas:\nChiar ca nisce viorele\nȘi timpurii brândușele\nViața vi-i cât un popas!\nIeri și astăzi înflorirăți,\nMâni și poimâni viețuirăți,\nȘi mai poimâni v'ați trecut...\nNelăsând pe urma vostră\nDecât uitarea cea proastă,\nUn biet trup zidit de lut!\nÎn starea bătrâneței\nSi 'n călindariul vieței\nSpuneți-mi, ce-ați însemnat?\nDe cât pofte și dorință,\nAevea și 'n neființă,\nCe mintea v'a turburat?\nS'apoi ele trecură,\nChiar ca o nălucitură,\nCe ți s'arată, dar nu-i...\nLăsând numai pomenire\nÎntr'a omului simțire\nDe necazurile lui!|405
George Topîrceanu|Pagliaccio (M. Codreanu)|Zi nefastă m-a adus pe lume\nÎn veacul vostru de melancolie.\nDurerea mea prilej de veselie,\nŞi cugetarea mea un lanţ de glume...\n\nNu pentru biata-mi inimă pustie\nŞi nici de dragul gloriei postume,\nCi pentru voi am făurit anume\nStrălucitoarea mea filozofie.\n\nEu pretutindeni caut în viaţă\nPrilej de râs la fiecare pas\nŞi-adesea plâng sub fardul de paiaţă...\n\nDar când tristeţea cearcă să mă prindă,\nMă-ntorc atunci cu faţa spre oglindă\nŞi râd, nebun, de propriul meu nas.|2955
Radu Gyr|Botez|De-aș fi, re-nfeciorat de-o nouă vlagă,\nsurâsuri și cuvinte noi să leg\nși iarăși botezând pământu-ntreg,\ncu nume noi să mirui lumea-ntreagă,\n\nînmiresmate vorbe-aș ști să-ncheg,\nba aromind a cântec, ba a fragă,\nși-aș vrea și vorbe smulse din viroagă\ncu vipere și pietre să culeg...\n\nPoate le-aș spune stelelor pe nume,\npoate-aș robi și vântul sub călcâi.\nCu-o șoaptă-aș frânge mările în spume,\n\ncu alta m-aș pleca să le mângâi,\ncu-o șoaptă-aș pârjoli întreaga lume,\ncu alta-aș duce-o-n cerul ei dintâi.|3838
Nichita Stănescu|Amintiri din altă toamnă|Mă aminteam născut de altă mamă,\nde altă frunză desfrunzită mă umbream\nşi înnegream roşia rană\ncu gingăşia unui ram\nde care nu s-a spânzurat\nmai niciodată vreun soldat\nşi s-a lăsat prelungă şi-n neştire\numbra mea lungă, cine-o ştie?\ncare la rândul ei căzu\npe nu ştiu ce\npe nu ştiu cum\nmai peste câmp\nmai peste drum\nmai pe sub roţi\nmai peste dealuri...|1326
Eusebiu Camilar|Plopii monumentali|"Nu pot uita urcușul de-atuncea legendar,\nMereu mai sus, spre boldul luceafărului clar!\n\nSe tot spunea că păsări cu ochii de opali\nS-ar fi aflând în plopii înalți, monumentali,\n\nȘi eu, văzând spre zorii cu-naltele vâltori,\nCum au zbucnit la ceruri un rând de zburători,\n\nM-am avântat, și plopii am prins a-i cuceri,\nFărâmă cu fărâmă, în fiecare zi!\n\nCu cât mi-era mai frică, mă aburcam mai sus,\nSă văd ce lumi se află dincolo de apus?\n\nDac-atingeam cu fruntea al astrelor colan,\nMă prăbușeam cu capul în jos ca un hultan -\n\nMă năucea durerea, dar n-am gemut nicicând,\nCãci sfântã-i suferința celor ce cad urcând!\n\nDin volumul ""Poezii"", 1964"|2878
Leonid Dimov|Nunți|Cusătoresele subțiri\nAșteaptă goale prin dantele\nTaxiuri lirice cu miri\nLa geamurile paralele.\n\nAdolescenți și zâmbitori,\nEi trec ușor după cupole\nSi-anină sus, de sărbători,\nPlanșe cu raci și colembole.|3247
Lucian Blaga|Îngerul lumii|Îngerul, paznicul, cînd va pleca\ndin lumea aceasta a mea,\nîngerul ce va lua ?\n\nVa să ridice cetatea\nla cer, sau albă etatea\nmea, încă vie ziua și noaptea ?\n\nAlege-va-n ceasul din urmă\nsă-nalțe cu el numai urne\nși sorți, cari în humă se curmă ?\n\nVoi-va să mute-n povestea\nde sus - materia toată și vestea ?\nNimic, vai, din toate acestea.\n\nDin luna Aprilie lua-va\ndoar curcubeul - în slava,\nunde de toate uita-va.|3336
Radu Gyr|Seceta|Seceta trecu zăludă\nși haihuie și buimacă.\nLuna-n sat pe uliți joacă,\ngoală ca o paparudă.\n\nStă veninu-n mămăligă,\nnumai bozii. Din urcioare\nbem doar lacrimi și dogoare,\ncerul gurii să ni-l frigă.\n\nArd amiezile răscoapte.\nTaica, dus de zece ani,\ns-a făcut urzici și noapte\nși trifoi și bolovani.\n\nMaică, fiul tău cel mare\nzace-n ocnă la Aiud.\nAvea fruntea cât o zare,\nochii verzi ca un agud.\n\nCică l-a pârât primarul\ncă scornise răzmeriță\nși strânsese la troiță\ntot oftatul și amarul.\n\nPe mezin, de Ziua Crucii,\nl-au răpus în drum jăndarii -\ni-au ucis în piept lăstarii,\ni-au stins mierlele și cucii.\n\nNe cânta la șezătoare\ndoine lungi, cutremurate,\ndespre pâine și dreptate,\ndespre-o țară ca un soare.\n\nJoacă vremea la ulucă…\nCu priviri secate, duse,\nuite, maica se usucă\nsub jelanie și tuse.\n\nAzi la poarta plânsului,\nla ușa bordeiului,\nstă doar Maica Domnului\nca o floare-a soarelui.|4040
Radu Gyr|Scrisoarea tatii|Fiule, fiule, lungă e calea…\nCa-n basm pân'la tine sunt mări şi ţări,\ntrenuri, păduri, jandarmi şi ocări,\nşi stele ce nu ne ştiu jalea.\n\nDorul de tine mi-aşa, ca o furcă\nproptită cu dinţii în beregată.\nDin fundul Aiudului, ochii tăi urcă\npe cer, ca doi luceferi de piatră.\n\nMănânc: eşti în lingura mea. Fac un pas:\nşchioapeţi alături în fiare.\nAprind o văpaie la iconostas:\ncad lacrimile tale din lumânare.\n\nPrin somn, vine lanţul tău, blestematul,\ncu mari zornăieli să mă scoale.\n— Lanţule, lanţule, lasă-mi băiatul, \nferecă-mi mie gleznele goale.\n\nCum să-ţi strămut în carnea mea chinul?\nCum să-ţi beau, fiule, osânda toată?\nPlecat peste neagra-i fântână sărată,\nseca-i-aş, goli-i-aş veninul…\n\nUneori noaptea, maică-ta vine,\ncu paşi de iarbă din ţintirim:\n— Ia-ţi plânsul, bătrânule, şi haide cu mine, \ntemniţa-n lacrimi adânci s-o topim…|1813
Adrian Păunescu|Colind pentru tată bolnav|Tată amărât, ce-ai pățit de toate,\nÎți colind atât, multă sănătate.\n\nIubitul meu tată, cel aspru în toate,\nTu nu ai avut niciodată dreptate,\nCă aspră ți-e mâna ce-a fost să mă bată,\nDar azi ți-o sărut că slăbită ți-e, tată.\n\nȘi uită-te, dragule, casa-i senină\nȘi pomii și fiii sunt toți în grădină,\nApucă de clanță cu mâna trudită,\nSă știi că-i minciună, tu nu ai flebită.\n\nBătrâne al meu, eu ți-aș da milioane -\nLa câte-ai avut pân'-acum ghinioane -\nMă rogi să-ți mai spun ce-i cu lumea, cu țara,\nDar vezi că tușești și mai lasă țigara.\n\nDe ce te-ai uscat, parcă ești pergamentul\nPe care bunicul și-a scris testamentul,\nȘi nu mai tresări la poștaș când te cheamă\nCă nu sunt vești proaste, să n-ai nici o teamă.\n\nAș vrea să-ți colind, trecătorule tată,\nMăcar să te simți și tu mare o dată.\nPărinte al meu, toți ai casei sunt bine\nȘi vitele-n curte întreabă de tine.\n\nMai lasă-le-ncolo, tristețe și boală.\nDin cerga cea aspră de lână te scoală,\nA ta este ziua, venirăm cu toții\nȘi vor să-și cunoască bunicul nepoții.\n\nfebruarie 1984\n\n(Poezii cenzurate, 1990)|4426
Alexandru Vlahuţă|Când n-am ce scrie|Ce veţi fi mirând de mine?\nScriitor sunt, vedeţi bine,\nŞi pot spune cui mă-ntreabă\nCă şi eu mă aflu-n treabă.\n\nCronici, critică, nuvele\nSunt la mine bagatele:\nDă-mi subiectul, spune-mi plata,\nŞi articolul e gata.\n\nParcă cine ştie ce e…\nFur de colea o idee,\nMai un calapod de colo,\nŞi-s şi eu de-ai lui Apolo.\n\nŞ-apoi sunt atâtea-n lume,\nCă, să stai, să scrii volume!\nStil? Grămatică? Gogoşi,\nPentru cei neputincioşi.\n\nAstea-s spuma, gându-i marea,\nNu-mi strunesc eu cugetarea\nPlină, clară, elegantă\nPentr-o virgulă pedantă!\n\nAm subiectul? Restu-i gata:\nŢi-aştern proza cu lopata.\nIar când n-am şi n-am ce scrie,\nAtunci torn o poezie.|181
Duiliu Zamfirescu|Noapte bună|Noapte bună, noapte bună,\nCopilaş cu gura mică,\nDormi sub razele de lună\nŞi la cap c-o floricică.\n\nMâine, când te-i deştepta,\nRazele din sfântul soare\nGenele ţi-or săruta,\nSocotindu-te o floare.\n\nŞi-or trimete către tine\nDe pe-un vârf de romaniţă\nUrsitoarele de bine\nPe aripi de gărgăriţa.\n\nAzi norocul îţi zâmbeşte,\nDe pe drumuri te adună:\nGărgăriţa urmăreşte,\nUrmăreşte-o... Noapte bună.|510
Lucian Blaga|Pluguri|Prietene crescut la oraş\nfără milă, ca florile în fereastră,\nprietene care încă niciodată n-ai vazut\ncâmp şi soare jucând subt peri înfloriţi,\nvreau să te iau de mână,\nvino să-ţi arăt brazdele veacului.\n\nPe dealuri, unde te-ntorci,\ncu ciocuri înfipte-n ogor sănătos,\nsunt pluguri, pluguri, nenumarate pluguri:\nmari păseri negre\nce-au coborât din cer pe pământ.\nCa să nu le sperii -\ntrebuie să te apropii de ele cântând.\n\nVino-încet.|3375
Ion Minulescu|Apariție nocturnă|Mi-a ieșit în drum fantoma\nOmului bătut în cuie\nȘi m-am întrebat ca Toma:\n- El o fi?\nSau, poate... nu e!...\n\nCine-a fost?...\n\nN-a fost decât\nChipul unui om - și-atât -\nChipul omului frumos\nDin năframa sfintei Veronica!...\n\nDar pe minem-a prins frica\nȘi, cum sunt un om pios,\nÎn noaptea Vinerei Mari\nM-am făcut din mare mic\nȘi-am tăcut chitic.\nCăci pe buze-mi înghețase\nNumele celui răsfrânt\nPe năframa de mătase,\nCare dibuia tăcut\nPrintre marii cărturari\nUn tovarăș credincios\nCa să-i țină de urât\nÎn mormânt!...|3130
Nichita Stănescu|Artă poetică|"Dacă s-ar descuraja poetul\nar cădea frunzele din copaci,-\nşi ramurile lor ar rămâne\nca nişte spânzurători.\nDacă s-ar descuraja poetul,\nfemeile gravide\nn-ar mai naşte,\nn-ar mai naşte niciodată.\nDar, din graţie şi din grijă,\nmoare întotdeauna, întotdeauna,\nînainte de a se descuraja.\n\n* din volumul ""Ordinea cuvintelor"", 1985"|1338
Tudor Arghezi|Tu nu eşti frumuseţea...|Tu nu eşti frumuseţea spiralelor candide,\nÎn ochi tu nu duci moarte şi perlele lichide\nÎn cari răsfrîng misterul văpăile livide.|4233
Dimitrie Anghel|În port|E cald, și vântul bate acuma de la sud,\nDe pretutindeni glasuri grăbite se aud,\nCum urcă și se cheamă, pe cheiul alb de soare,\nÎn scăpărări de geamuri și-alămuri lucitoare, \nDuc trenurile-aiurea prisosul țării noastre...\nÎn zare ceru-i una cu apele albastre,\nIar portul tot e galben de aurul luminii,\nDouă clipite nu vezi pe cer aceleași linii;\nPornește-un vas acuma, mișcându-și tricolorul,\nȘi-abia de-și întregește priveliștea decorul,\nȘi-ncepe o batistă, un semn de cale bună,\nUn steag turcesc înscrie pe cer o semilună\nȘi peste tot mișcarea cobolzilor pe schele\nSe-nalță mâni trudite spre cer, cu sarcini grele,\nGrăbesc pe punți și-n urma acestor fețe pale, \nUn lung miros de smoală, de flori, de portocale,\nDe țări de mult văzute, ca-n vis odinioară,\nSe-mprăștie-n tot portul și stau până de seară,\nCând farul își aprinde lumina supt pleoape,\nȘi pare-n întuneric un Crist umblînd pe ape...|456
Nichita Stănescu|Nod 26|M-am însingurat\npentru că am simțit că tu nu mă mai iubești, -\nlacrima mamei mele de gheață era, -\nstăteam și rânjeam și o rugam să plângă,\ndar iarnă se făcuse în munți.\nM-am dat de mâncare lupilor,\ndar lupii erau friguroși și bolânzi.\nMâncați-mă, am strigat la ei, am strigat!\nNoi nu, mi-au răspuns,\nnoi nu mâncăm om înghețat!|3617
Alexandru Philippide|Seară cu fulgere|Primeşte-acum aceasă închinare\nA unor versuri crâncene şi-amare,\nCu strofele că nişte drapele zdrenţuite\nÎn bătălia rimelor rebele,\nDezlănţuite,\nAsemeni unor ploi de stele\nPe ceru-nchipuirii mele!\n\nO, vino printre fulgere cu mine,\nPrintre gheţari de nouri să ne croim un drum\nŞi de pe culmea serii bătută de furtună\nSă contemplăm un univers de scrum!\n\nOdată mi-era frică de tăcere:\nSimţeam cum bate vremea-n pieptul meu\nŞi zgomotoasă plasa de vorbe efemere\nM-acoperea cu vraja ei mereu.\n\nDe-atuncea câte nu s-au lămurit şi câte\nAu început a se nelamuri!\nSă mergem către zările urâte\nŞi să scăpăm de grijă de-a dori!|2723
Adrian Păunescu|Ordinea de zi|Dup-atîtea grozăvii care mai sînt\nŞi-naintea celor ce vor fi\nNoi, cei simpli şi cei buni de pe pămînt\nVrem o altă ordine de zi.\nRecunoaştem, sînt probleme fel de fel\nSe mai vinde pielea unui urs\nDar înaintăm solemn acest apel\nDar înaintăm acest recurs.\nViaţa noastră unde e?\nViaţa noastră, ce-aţi făcut cu ea?\nÎn cuprinsul tablei noastre de valori\nPeste aur şi argint şi diamant\nPentru noi, ca simpli muritori\nViaţa-i lucrul cel mai important.\nViaţa noastră n-are parcă nici un rost\nViaţa noastră e un ban de schimb\nPe pămînt noi, oamenii, o ducem prost\nŞi murim absurd şi la netimp.\n\nDacă-i bal, atunci să fie, totuşi, bal,\nProtestăm în modul cel mai crunt\nNu vrem milă sau concediu medical\nVrem să ne înscriem la cuvînt!\nHaideţi să uităm să vieţuim urît\nMai avem pe lume ce iubi\nŞi sătui de surogate pînă-n gît\nSă refacem ordinea de zi.\nDacă-i bal, atunci să fie, totuşi, bal\nŞi un ceai să fiarbă în ibric\nPuneţi viaţa noastră punctul principal\nŞi în rest să nu vorbiţi nimïc.|2374
Radu Gyr|Țara din văzduh|Stăm închiși în cuști de bestii\nși-am uitat ochii nevestii,\nrâsul țâncilor la cină,\nmâna mamei, de lumină.\nAm uitat că-ntr-o poveste\nchipuri dragi, priviri celeste.\nNu mai știm pe ce tărâm e\ncântecul făcut fărâme ;\nprin ce țări subpământene\njoacă zâmbete pe gene ;\nnici prin ce străvechi unghere\nzace-un ciob de mângâiere . . .\nRar primim din lumi uitate\ncărți poștale cenzurate.\nUn suspin pe-o vorbă scrisă\ncu aromă de caisă ;\nun sărut pe-o biată frază —\nstrop străfulgerat de-o rază ;\ncâte-o slovă care spune,\nîn genunchi, o rugăciune ;\nrânduri mici pe unde suie\ntot ce-a fost și tot ce nu e,\ntot ce-nvie-ntr-o secundă\nțărmul care se scufundă.\nțara din văzduh se frânge\nsub un lacăt greu de sânge . . .\nsi-apoi iar se-nvârte-o cheie\npeste sfintele crâmpeie.\nși cu-n rânjet, gardienii\nne despoaie de vedenii,\nne confiscă de sub haină\nvis și inimă și taină\nși ne-nchid în cuști de bestii\nsă uităm ochii nevestii,\nrâsul țâncilor la cină,\nmâna mamei de lumină.|1823
Gavril Rotică|În liniștea nopții|"Am stins de mult lumina, dar ne-ndurat e domnul\nPleoapelor trudite și-al visurilor: somnul.\nÎn noaptea ce odaia pustie mi-o inundă\nPrivirea-mi obosită zadarnic se scufundă,\nO clipă să se prindă de-aripa vreunui vis:\nUitate răni, în suflet, din nou mi s-au deschis.\n\nMă scol și spre grădina cu flori deschid fereastra:\nI-atâta pace-afară și vrajă-n noaptea asta!\nȘi-n pacea revărsată din inima grădinii\nAud cum cântă-n noapte pe straturi albe crinii.\n\nAud a verii caldă suflare creatoare,\nMișcând eterne doruri în fraged trup de floare\nȘi dornic de viață, un colț de viață nouă,\nAud cum se adapă din picurul de rouă;\nAscuns pe-un piept de floare, în tainica visare,\nAud cum soarbe-un flutur a florii respirare.\nIar într-un cuib ce-ascunde sub streașină-o iubire -\nO noapte fericită, - c-o dulce ciripire\nMă ceartă-o rândunică, trezită de suspine:\n""De ce ți-ai scos afară durerile, - străine?"""|2885
Leonid Dimov|Hartă veche|Cavaleri de gheaţă fulguită\nÎşi înclină pleoapa să mă mustre,\nM-au învăluit într-o clipită\nAsii necuprinse şi lacustre.\n\nBerze verzi strivite de viteză\nAu pornit spre piramide line,\nFlutură năframe pe faleză\nFete dezvelite şi streine.\n\nÎntr-un colţ, pe linii de sineală\nTrec corăbii cu sidef la pupă,\nNumai una într-o radă goală\nA rămas să navigheze după.|942
Dimitrie Bolintineanu|La...|Când o floare în durere\nPierde dulcele-i miros,\nVeştezită, cade, piere!\nSuflet dulce, amoros!\nCa această dulce floare,\nTu perduşi al tău amor,\nDar nu pari suferitoare,\nNu pleci capul tău sub dor,\nCi mai jună, mai voioasă,\nTu surâzi la desfătări,\nA ta buză voluptoasă\nCată alte sărutări!|476
George Tutoveanu|În ora plecării|Când tremură stelele-n cer,\nŞi frunza de plopi se frământă,\nŞi-adâncul izvoarelor cântă,\nŞi codrii sunt plini de mister;\n\nNenvins de puterile slovei,\nMă chinuie-un groaznic fior:\nDeparte de tine-am să mor,\nPământ fermecat al Moldovei!|754
Radu Gyr|Declin|Mă scutur calm de foi ca o pădure\nși ca un cer mă desfrunzesc de stele,\nsau ca-ntr-un lac, sub nuferi și inele,\nmă tot scufund spre adâncimi obscure.\n\nDin toată zarea fulgerelor mele\nse-ntorc, rănite, pajurile sure.\nO așchie-mi rămase din secure,\nși din prăjina steagului surcele...\n\nCântam, cândva, triumful aurorii,\nnu ale nopții negre sarabande.\nȘi, dincolo de rânjetul vâltorii,\n\nVisam să las hambare de ofrande\nși-n urma mea superbe traiectorii,\nun cer întreg de jerbe și ghirlande.|3875
Alexei Mateevici|Unora|Noi nu ne înțelegem: voi vreți a noastră limbă\nS-o înnoiți, surpându-i temeiurile vechi,\nȘi noua latinie, măcar de-ar fi cam strâmbă,\nVă pare totuși cântec, sunându-vă-n urechi.\n\nVeșmântul firii noastre din pânză strămoșească\nCu tivituri de aur, de vechi argint și flori,\nRăzboaie-mpodobite de-o mână meșterească\nVă par sărăcăcioase mantale de păstori.\n\nNoi nu ne înțelegem: acolo unde bate\nIzvorul veșniciei, frumoasei nemuriri, --\nVă pare că-i pustie, bordeie lepădate --\nȘi căutați s-aduceți de-ai voștri trandafiri.\n\nDar trandafirii voștri făcuți-s din hârtie\nȘi miroase a leacuri luate din dugheni,\nÎn limbă doftorească a voastră latinie\nPreface graiul slobod din codrii moldoveni.\n\nNoi nu ne înțelegem: din sine limba crește,\nNevoie nu mai are de ajutor străin,\nDin sine-și prinde floare, din sine se-nnoiește,\nCând nu-i atingi temeiul puternic și bătrân.\n\nDestulă înflorire păstrat-a limba noastră\nDin sânul maicii sale cel vechi și sănătos,\nȘi nu-i mai trebui leacuri și nici boia albastră\nSă zugrăvească cerul cel sfânt și luminos.\n\nNoi nu ne înțelegem: povestea nu-i de-aseară\nȘi parc-ar fi să tragem și noi învățături,\nSă nu ne-aducem graiul la stare de ocară,\nSă tăvălim pe uliți cântarea din păduri.\n\nPriviți: acei cu limba bolnavă, chinuită\nCu drag și cu mirare ne-ascultă când vorbim;\nIar cântăreți și meșteri cu pana iscusită\nFug de latina nouă, ca de un țintirim...\n\nNoi nu ne înțelegem: dar de-ați simți ca mine\nCe patimi limba trage dintr-un străin puhoi,\nAtuncea n-ați urni-o din temelii bătrâne,\nAtuncea, mi se pare, ne-am înțelege noi.|236
Mihai Eminescu|Catrene|Când te pierzi în valul vieții\nTrist la țărm doar eu rămân:\nBrațe fără de nădejde,\nNavă fără de stăpân.\n\nCum se turbură izvorul\nCând din el drumețul bea,\nAstfel mă-nfioară dorul\nCând răsari în calea mea.\n\nTu ești aerul, eu harpa\nCare tremură în vânt,\nTu te miști, eu mă cutremur\nCu tot sufletul în cânt.\n\nEu sunt trubadurul. Lira\nEste sufletul din tine,\nAm să cânt din al tău suflet\nSă fac lumea să suspine.|1098
Nichita Stănescu|Scuturarea pomilor|-Scoală-te şi coboară-te de pe cracă,\nurlă la mine luptătorul,\n-Coboară cât mai iute cu putinţă,\nşi i-aţi şi cântecul: ia-ţi-l!\n-Mai lasă-mă să dorm, mai lasă-mă,\nl-am rugat, mai lasă-mă\npuţin\ncât un vis: atât!\n\n-Coboară, îmi spune luptătorul,\ncoboară şi vino să cânţi\nluciul roşu de soare\nal sabiei mele când retează\ngâtul duşmanilor acestui arbore!\n-Coboară până nu tai stejarul\ncu sabia. Coboară!\n-Da. Cobor şi nu tăia\nvisul în care dorm.\nUite-mă! M-am azvârlit! Da\nşi din nou trezit din somn\nmartor al sângelui vărsat e cântecul.|1555
Adrian Păunescu|Sunt un om liber|Sunt un om liber\nAdică\nNu-i este nimanui\nMilă de mine.\nNu mi-am dorit\nAceastă libertate\nDar o păstrez\nȘi mă laud cu ea.\nSunt un om liber.\nNu permit nimănui să-i fie mila de mine.\nȘi sunt\nȘi mai liber decât credeam\nNici n-am cui permite\nSă-i fie milă de mine.|2446
Radu Gyr|Paiațe|Când greu de tumbe, când ușor ca danțul,\nducea paiațe carul peste lume.\nDulci coate goale, palme, lacrimi, glume,\nca zilele ce-și inelează lanțul.\n\nFluieră-vânt, pe scenă doar c-un nume...\nÎn blid o stea și pernă moale șanțul.\nCu luna se-nvelea comediantul\nși din fâșii de cer croia costume.\n\nUn car cu histrioni și cu madone\nse plimbă-n veci pe-o dungă de lumină.\nȘi-n noi, cu-același gesturi monotone,\n\nse-ascunde Arlechin după cortină,\nmai face câte-o poznă Pantalone,\nplânge Pierrot sau râde-o Colombină.|3964
Virgil Carianopol|Teatru|Nu-mi spuneţi ce-s săracii, nu ştiu ce-i sărăcia,\nÎn mine stau grămadă comorile de bani.\nDe vreau un pol de aur, când toamna e pe-aproape\nMă-nalţ şi iau o mână de galbeni din castani.\n\nNu vreau să văd săracii, eu sunt un prinţ bogat\nPe care nebunia îl ţine lângă ea.\nCând vreau domnii de soare, când vreau domniţe albe,\nTrimit în gând o slugă din visuri să le ia.\n\nAm tot: palate, aur; am tot ce mintea cere,\nTot ce gândesc poeţii, tot ce-au visat nebunii.\nÎn camera mea albă, pe patul meu de scânduri,\nAm tot ce-au strâns în suflet îndrăgostiţii lunii.\n\nSăraci sunt doar aceia ce nu pot să viseze,\nAcei ce în bordeie nu pot vedea castele,\nSăracii sunt aceia care clădesc palate\nŞi care totdeauna se spânzură de ele.\n\nEu sunt bogat, nu-mi pasă că haina mi-este ruptă.\nEu nu-s supus la nimeni, eu nu sunt sluga legii…\nVisând tot ce nu este, trăiesc deasupra lumii,\nIubindu-mi nebunia, sunt mai bogat ca regii.\n\n(din vol. Scară la cer, 1940)|4340
Ion Luca Caragiale|Pe oceanul vremii|Un an, de când cu tine pe al vremii ocean\nPlutind, viaţa-mi pare-un cântec ... O, ce an !\nCe an de fericire ! Şi noi ce putem oare ?\nSă-l pironim ? ... În vremuri reîncepute moare,\nŞi moartea-i ca călăul, de bine ne desparte !\nO, timp, Saturn ! te-ndură şi ţine-ne des parte!\nRentinereşte visul, iubirea noastră mare —\nUn vas sub cer albastru şi pe-o albastră mare !\nAtâtea calde inimi ăst an trecu legând,\nCă parcă văd pe-acelaşi amant reculegând,\nFugind de-a lungul vremii, pribagă, Messalina !\nCe-mi pasă că la urma îmi bagă messa Lina !\nAmici ! Ş-a voastre bunuri pe veci pierdute vi-s,\nCând ziceţi : « Taci, Chimeră, că nu sper ! du-te vis ! »|849
Adrian Păunescu|Bătrîni și singuri|Bătrîni de toate cîte ne-au premers,\nNe-am întîlnit degeaba pe o pernă,\nPuteam să cînt și să te fac eternă\nȘi să-ți îngheț piciorele în mers.\n\nDar poate tu, labilă, tristă, ternă,\nVeneai la focul meu c-un foc invers\nȘi te puteam ucide cu un vers,\nCa o rafală vie de lucernă.\n\nBătrîni ne-am întîlnit, nefericito,\nAproape plîng acele zile gri\nCînd tu plîngeai că nu te pot iubi\nAșa cum tu și umbra mi-ai iubit-o.\n\nDar eu, deloc iubindu-te pe tine,\nȘtiu că-i mai mare jalea ce-mi revine.\n\n(Manifest pentru sănătatea pămîntului, 1980)|4400
Nichita Stănescu|Iarna de la sfirsitul lumii|Mama era iarna de la sfirsitul lumii\ntoata statea pe cimp\ncopacii se albeau din timplele lui de tarm nating\ntimp de un gind iar nu timp de cuvint\nSe racise mincarea pe masa\ncasa noastra nu mai avea casa\ntatal meu era plecat pe cimp\nmama era iarna de la sfirsitul lumii.|1416
Adrian Păunescu|Melcul|De curând,\nm-am întâlnit cu melcul,\ncare a plecat în aceeași direcție cu mine\nacum 20 de ani.\nEl n-are nevroză.|2345
George Topîrceanu|Câţi ca voi!|Sus, pe gardul dinspre vie,\nO găină cenuşie\nŞi-un cocoş împintenat\nS-au suit şi stau la sfat:\n- Ia te uită, mă rog ţie,\nCât de sus ne-am înălţat!...\n\nŞi deodată, cu glas mare,\nÎncepură amândoi,\nSă cotcodăcească-n soare:\n- Nimeni-nu-mai-e-ca-noi!...\nNimeni-nu-mai-e-ca-noi!...\n\nDar de sus, din corcoduş,\nPitulându-se-ntre foi,\nMititel şi jucăuş,\nLe-a răspuns un piţigoi:\n- Câţi-ca-voi! Câţi-ca-voi!...|2932
Nichita Stănescu|Autoportret   (I)|Ca o frunză de platan smulsă de vânt\npleoapă căzând peste cuvânt\nstrivind ochiul şi curgându-l\nodată cu gândul,\n\nCa un vultur zburând pe spate cu ghearele-n sus\nca un vultur zburând pe spate cu ghearele-n sus\ncel care are pământ — cerul \nşi lacrime stelele,\n\nCa un crivăţ ce-şi roteşte torsul\nce-ţi alungă din nară mirosul\nîntocmai ca un delfin azvârlit pe ţărmuri\ncum lăuntrul din daltă în mărmuri, —\n\nAstfel stau şi nu merg,\nfumeg\nşi ard, şi\nnu fumeg|1352
Adrian Păunescu|Sărbători triviale|O zi de Paști absurdă-n București,\nNevroze ce apar de nicăierea,\nMiresme dulci și zvonuri nefirești\nȘi-ntâi că nu mai vine Învierea.\n\nNici n-ar avea la cine mai veni\nCând nici un duh la Cer\nNu se mai duce\nȘi iată a rămas în plină zi\nIisus Hristos, definitiv pe Cruce!\n\nCe-nseamnă Înviere pentru noi?\nCând nici de moarte\nNu suntem în stare?\nȘi ne ferim de boli și de război\nCa să trăim cu lăcomie mare.\n\nO zi de Paști aproape trivial...\nCu chefuri monstre și mâncare multă,\nCu niște spovediri de carnaval...\nȘi rugăciuni cu aer de insultă.\n\nNevroze și miresme peste tot..\nÎngenuncheri cu niciun fel de durere,\nSărmanii simt și spun că nu mai pot\nȘi vai, tot lor răbdare li se cere!\n\nMai trec pe străzi copii iconoclaști\nPrintre smeriții falsurilor fane\nȘi totuși cei mai buni agenți de Paști\nSunt ei... răniți în cioburi de icoane!\nȘi chiar în ei... în cei ce nu-nțeleg\nȘi neagă întruparea din vitrine\nIisus Hristos va învia întreg\nDisprețuind elanuri cabotine.\n\nFestin măcelăresc, nimica sfânt!\nUn aer de minciună se degajă!\nȘi pe perete de atâta vânt\nFoșnește calendarul ca o coajă.\n\nO zi de Paști în Bucureștiul mort,\nSăracă, trivială primăvară!\nPrimim o Înviere de import\nDe la acei ce-ntâi ne și omoară.|2425
Nicolae Labiş|Dacă toate astea fi-vor învăţate|Fiii voştri singuri hotăresc în viaţă\nCare-i meseria ce o vor urma, \nFiii voştri mai târziu învaţă\nTaina ei fierbinte, nobilă şi grea.\nFiii voştri singuri mai târziu, fireşte, \nÎşi aleg iubita mângâind-o blând, \nInima lor largă şi sinceră-şi roteste\nÎn privinţa asta cel mai greu cuvânt.\nFiii voştri, însă, trebuie să-nveţe\nDin copilărie încă, de la voi\nPrimele îndemnuri, primele poveţe -\nDorul de lumină, scârba de noroi.\nCât sunt fragezi încă, mame, învaţaţi-i\nSă iubească floarea pură din livezi.\nSă iubească-ntinsa mare şi Carpatii, \nCe-şi înalţă-n ceruri fruntea de zăpezi.\nSufletul să-l aibă nentinat ca floarea, \nOchii lor să fie limpezi şi curaţi, \nSă nutrească patimi vaste cum e marea\nSă înalţe gânduri cât aceşti Carpaţi.\nOamenii, din suflet, vesnic să iubească, \nFraţi să-i socotească, simpli şi-nţelepţi;\nInvăţaţi-i, mame, crâncen să urască\nPe acei ce-s duşmani oamenilor drepţi.\nSă iubească versul, să iubească struna\nCe-i curat în lume, ce e nou şi viu;\nCât sunt mici să-nveţe a urî minciuna.\nAstea nu se-nvaţă când e prea târziu.\nSă iubească ţara, pentru ea să sară\nLa nevoie-n ape, la nevoie-n foc.\nÎnvăţaţi-i, mame, dragostea de ţară\nEa cuprinde toate-acestea la un loc.\nEa să le sclipească-n licărul pupilei, \nSă le crească-n suflet blândă ca un spic.\nSă se teamă poate de ruşinea zilei\nCând ar şti că ţării nu i-au dat nimic.\nDacă toate astea fi-vor învăţate, \nRestul o să vina de la sine-apoi\nŞi-au să se-mplinească visurile toate\nCe le-aţi pus într-inşii, mame scumpe, voi.|1632
Octavian Goga|La stână|Găinuşa-ncet răsare,\nLuna-i după Dealu-Mare,\nPlânge-un clopot de cioaie, —\nVin ciobanii de la stână, —\nStrungăriţele, de mână,\nAscult cântec de cimpoaie\nŞi le râde tuturora\nFaţă plină, bucălaie,\nCum încep să-nvârtă hora...\n— Numai Sandu Copilandru\nNu se prinde-n hora mare.\nCântă jalnică cântare...\nCimpoieru-i ia de veste,\nStă o clipă, hodineşte, —\nSchimbă hora-n cânt de jale:\n— „Mândră fată, ochişorii,\nOchişorii, obrăjorii‖...\n— Se opresc în joc feciorii,\nDumerindu-se deodată.\n— Parc-ar vrea să plângă-o fată,\nFaţa-i arde vâlvătaie...\nStrigă Sandu Copilandru:\n„Zi, căprare Niculaie!\nZi, căprare Niculaie!‖\n— Şi cum arde focu-n stână\nŞi lumin-o buturugă,\nVede baciul că lui Sandu\nÎi cad lacrime pe glugă...|1690
Duiliu Zamfirescu|Luna lui maiu|Lui Barbu P…\n\nPe-aceiași bancă veche, stând trist și fără graiu\nTe ved întoarsă iarăși frumoasă zi de Maiu;\nPe-aceiași bancă veche când stau tăcut și numer\nMizeriele strânse pe șubredul meu umer,\nMe mir de se mai poate să am o zi de Maiu\nÎn rătăcitu'mi traiu.\n\nCu primăvara caldă vin paserile duse,\nRenasc tremurătoare speranțele apuse,\nPrin aerul cel rece trec line adieri,\nÎn cât de n'ai fi gârbov, betrân, sătul de lume,\nSimțirea tinereții, cu dulcele ei nume,\nAi crede-o c'a fost ieri.-\n\nCu ochii plini de lacrămi, voioase rândunele,\nVe ved întoarse iarăși sub cerul terii mele,\nȘi prins de bucurie, aștept să ved cu voi\nCum tinerețea'mi vine și densa înapoi...\n- Din om cele ce zboară, îmi spune-un glas din piept\nZadarnic se aștept.\n\n1883|509
Nichita Stănescu|Confesiune|De ce să stea îngerul cu aripile la gură\nînghesuit şi plângând în capul meu\nmai bine spargeţi-mi ţeasta\nmurîndu-mă, să zboare din sinele meu\nEl să-şi desfacă, plăpând\naripile când încearcă să zboare\neliberat de coajă de piele de oase\na fiinţei mele când moare\nsă trăiască zburând,\nsă mor murind.|3520
Radu Gyr|Cântec de leagăn|Dormi, copilul mamii, nani, nani,\na plecat și ultimul lăstun.\nRuginiră plopii și tufanii\nși din temnița ce-i surpă anii\nnu s-a mai întors tăticul bun.\n\nDormi, copilul mamii, toamna plânge\ndezgolindu-și umărul rănit.\nCade frunza, cade și se frânge,\norice frunză-i lacrimă de sânge\nși tăticul nu a mai venit.\n\nNani, nani, mâini de crin plăpânde,\nla fereastră păsări plâng, și ploi.\nLupii beznelor rânjesc la pânde,\nțara-i toată temnițe flămânde\nși tăticu-i dus de lângă noi.\n\nNani, nani, tata nu mai vine,\nmaica stă cu sufletul răpus.\nCine să-ți mai spună basmul, cine\nsă-ți sărute pleoapele senine?\nMama plânge și tăticu-i dus.\n\nL-au zvârlit în temniță dușmanii\npentru sfânta-i lege din străbuni.\nOr să-i ningă peste tâmple anii.\nSă crești mare, puiul mamii, nani,\nneamul și părinții să-ți răzbuni.|3846
Mihai Eminescu|La steaua en français|Jusqu'à l'étoile..\n\n		Jusqu'à l'étoile qui paraît\n		Elle est si longue la route\n		Qu'après des milliers d'années\n		Parût-elle sur la voute\n\n			Peut-être morte dans le temps\n			L'est elle dans les cieux\n			Mais son rayon en ce moment\n			Enchante nos yeux\n\n		L'image de l'astre disparu\n		S'avance à l'horizon\n		Il existait sans être vu\n		Mais morte nous le voyons\n\n			Ainsi l'amour s'il meurt un jour\n			Dans la profonde nuit\n			L'éclat de ce défunt amour\n			Encore nous poursuit|1172
Adrian Păunescu|Elena|Poezie dedicată Elenei Grecescu, marea iubire a poetului\n\nCăzut din lacrimile mele, jos,\nDin însumi dat afară de rana ce mă doare\nTe cânt, paguba mea câștigătoare,\nTe laud, deficitul meu plin de folos.\n\nSurâde-n carnea mea, se zbuciumă și sare\nCuțitul ajungându-mi pân-la os\nO, tragicul meu negru trandafir frumos,\nIubirea mea din care se și moare.\n\nE totul negură, nimic nu-i roz,\nFatalitate e un drob de sare\nPe care îl atingem, cu gura, fiecare,\nȘi rezultatele apar pe dos.\n\nTe laud, deficitul meu plin de folos,\nFii binecuvântată, pierdere câștigătoare.|2262
Duiliu Zamfirescu|Boul|De-a pururi trist, în mijlocul câmpiei,\nVoinicul bou priveşte înainte,\nCu ochii mari, cu sufletul cuminte,\nCa un simbol antic al poeziei.\n\nŞi parcă-ar vrea să spuie prin cuvinte\nCă a rămas el paznicul moşiei,\nCăci toţi s-au dus în lumea veciniciei,\nIar Laţiul e ţară de morminte.\n\nTrec norii, trec, spre asfinţit de soare,\nÎnveşmântând senina lui tăcere\nÎntr-un mister de umbre călătoare.\n\nEl pleacă trist să cate mângâiere\nUrmând pe jos un lung şir de cucoare\nCe cântă-n zbor o notă de durere.\n\n\n1890\n\nLatium - ţinut în Italia centrală, între Etruria şi Campania, pe coasta Mării Tireniene.|490
Radu Gyr|Trufie|Din minereuri, glande și aorte\nnoi întrebări extragem și fantasme,\nsau creștem microcosmosuri în plasme\nși germeni de mistere în retorte.\n\nCuprinși de mari neliniști ca de spasme,\nne scufundăm în taine ca prin borte,\nfebrile și năpraznice cohorte,\ncu sumeții de uriași din basme.\n\nMelancolia ne-o sporim cu dresuri\nși peste disperări zvârlim petunii\nși dac-ades trufia ne dă ghesuri,\n\nvrem rodul putred al deșertăciunii\nși viața ne-o uităm fără culesuri,\nîncălecați pe armăsarii lunii.|4072
Nichita Stănescu|Moara|O piatră de moară\nocăra să moară\nboabele de grâu:\n„Auzi ce desfrâu\nSă nu vă lăsați, surate,\nmăcinate!\nNeghina-i de vină!…\nDar vă vin de hac,\npraf vă fac,\nfăină…”\n\nDegeaba, degeaba,\ntot nu mergea treaba.\n\nVăzând cum stă cazul,\na schimbat macazul:\n„Nu-i o cinste oare,\nscumpe surioare,\ndecât, cine știe,\nfierte în gamelă,\nfăină alburie\nsă ajungi franzelă ?!”\n\nGrâul, lămurit,\nse lasă zdrobit,\ngândind — poate mâine\nva intra în pâine\n\nMorala: Vezi… în lume\ntotul nu-i\nsă știi ce să spui,\nci și cum anume…|3594
Elena Farago|Şi iar mi-i sufletul la tine...|Şi iar mi-i sufletul la tine\nAtât de-ntreg,\nAtât de tot,\nCă-mi sorb o lacrimă şi-mi pare\nCă cere,\nMângâie,\nŞi doare,\nDe parcă tu ai plâns-o-n mine,\nDe parcă ţi-am venit de tot...\n\nAşa!... dă-mi mâinile-amândouă,\nŞi ochii amândoi mi-i dă,\nDeschişi adânc\nŞi mult\nŞi-aproape\nPân-vom închide-o sub pleoape\nAceeaşi stea topită-n două\nDe mult ce ia\nDe mult ce dă...\n\nŞi calea gândului se-nchide\nDoar lacrimile vad îşi cer...\nŞi nu mai am nici ochi,\nNici gură...\nPe valul mării ce mă fură\nPrivirile nu-şi pot deschide\nDecât fereastra dinspre cer...|555
Adrian Păunescu|Orfani|A fi om e mai greu decât plumbul pe lume,\nNoi nici nume n-avem. Dar câţi oameni au nume?\n\nNe-aţi uitat în cămin şi ni-i greu şi ruşine,\nMai cumplită, oricum, e uitarea de sine.\n\nSuntem răi între noi, tot ce-i rău ne-răieşte,\nCei mai răi sunt acei ce urăsc omeneşte.\n\nNoi - parinţi nu avem, cum destinul ne arată,\nPe pământ, cei mai mulţi n-au nici mamă, nici tată.\n\nPoate că, între noi, peste traiul de câine,\nSunt cei supradotaţi pentru lumea de mâine.\n\nŞi mai mare ca noi e, oricum, altă rană,\nUn popor de orfani, într-o lume orfană.|4553
Nichita Stănescu|Zapada viscolita|MI-ai viscolit gindirea\ntu tandra Dora mea\nca o zapada de demult\nintind spre tine o zapada si o nea\nde nimeni nu ascult\nma viscolise-n mine\nchiar singele cel alb\ncare ninsese mama\nca sa ma faca slav\nMa viscolise piatra\ncu greaua ei tacere\nma viscolise clipa\naceea, care piere\nDra mi-am dat foc la radacini\nsi frunze am de aur\njumatate cal, in rest senin\nvedeti-ma centaur\ncu trunchi de om\ncu trup de cal\nla sarbatoarea voastra\ncind faceti in metal\npe pasarea albastra.|1600
Ion Minulescu|Romanţă fără muzică|În tine-mi pun toată speranţa\n Şi-ţi zic:\n - De-acum pentru mine fii totul,\n Iar eu\n Voi fi pentru tine acelaşi ateu,\n Ce-afară de tine nu crede-n nimic.\n Fii totul -\n Trecutul, cu morţii de ieri\n Ce dorm la răspântii, de sălcii umbriţi,\n Şi ziua de mâine, cu noii-veniţi\n Ce râd pe mormântul defunctei Dureri...\n Spre norii de-aramă, pe-naltele scări\n Urca-vom -\n Din goluri în goluri pribegi,\n S-ajungem în ţara în care sunt regi:\n Nimicul,\n Eternul,\n Şi-Albastrul din zări...\n Şi-acolo,-n grădina în care nu cresc\n Decât mătrăgune,\n Cucute\n Şi laur,\n Sorbi-vom cu sete din cupe de aur\n Iubirea topită-n Albastrul ceresc!...|889
Radu Gyr|Umbre|O, anii când jucam arșice\nPrintre gramatici și-aritmetici,\nSau anii când citeam patetici\nPe Eminescu și pe Nietzsche!\n\nCe dulce prin trecut deretici…\nCum cântă orice cicatrice…\nCât freamăt poate să ridice,\nUn pumn de scrum, un ghem de petici!\n\nDe sub cenușă, de departe,\nMai proaspăt vii și mai fierbinte.\nMai tineri pașii știu să poarte\n\nPe cel întors din umbre sfinte.\nNu, viața asta n-are moarte\nCând strângi lumină din morminte.|4076
Marin Sorescu|Fântâna|"Dacă treci pe la fântână, înainte de răsăritul soarelui,\nVezi multe femei tinere şi bătrâne,\nScot apă şi ameninţă din mâini,\nOri boscorodesc descântece.\nE un fel de coadă la apa ne-ncepută, fântâna are-n ea\nToate leacurile, ca un dispensar.\nDe, unele au copii mici şi le-a pierit laptele\nFiindcă le-a picat laptele din ţâţă pe jos\nŞi l-au atins furnicile.\nSau după lehuzie, la primul drum în sat,\nStăpâna casei n-a stropit-o pe lehuză\nCu apă peste picioare\nŞi nu i-a dat să mănânce ceapă cu sare.\nUna avea o faşă în care erau legate o lingură\nŞi-o ceapă.\nA scos apă în vadră, a luat cu lingura de trei ori\nŞi-a băut zicând:\n„Eu beau cu lingura apă,\nSă-mi vie laptele ca la o vacă"".\nApoi a muşcat din ceapă zicând:\n„Eu îmbuc din ceapă\nSă-mi fie laptele ca la o iapă"".\n\nAşa era înainte vreme la fântână,\nApa nu era doar apă,\nIzvoarele din pământ aveau legătură cu ce i se-ntâmplă omului\nŞi muieretul venea cu probleme, să le rezolve aici, înainte de-a se arăta soarele."|4679
Radu Gyr|Ad  uxorem|Am fost cândva o cetină-amândoi\nŞi amândoi un singur conifer.\nNe-au frânt vântoase, grindine şi ploi.\nAzi alte crengi cresc dincolo de noi,\nDar rădăcina ne-a rămas în cer.\n\nSau poate-n miezu-aceleiaşi făpturi,\nO stiucă-am fost într-un ocean amar.\nUn val ne-a spart de colţii stâncii, duri,\nDar lacrima ţâşnită sub spărturi\nNe-a reunit într-un mărgăritar.\n\nDin volumul de poezii Lirica orală|1730
Nichita Stănescu|Lecţia despre cub|Se ia o bucată de piatră,\nse ciopleşte cu o daltă de sânge,\nse lustruieşte cu ochiul lui Homer,\nse răzuieşte cu raze\npână cubul iese perfect.\nDupă aceea se sărută de numărate ori cubul\ncu gura ta, cu gura altora\nşi mai ales cu gura infantei.\nDupă aceea se ia un ciocan\nşi brusc se fărâmă un colţ de-al cubului.\nToţi, dar absolut toţi zice-vor:\n- Ce cub perfect ar fi fost acesta\nde n-ar fi avut un colţ sfărâmat!|3582
Zorica Laţcu|Un oaspe|Strainul, care-aseara a poposit la noi,\nL-am ospatat cu paine, cu vin si cu masline.\nI-am asternut in graba un pat de frunze moi,\nN-am intrebat nici cine-i si nici de unde vine.\n\nFacuse cale lunga, strainul, pana-n sat.\nCu poala hainei mele i-am sters de praf piciorul.\nUlei de levantica pe plete i-am turnat,\nCu vin batran si dulce umplutu-i-am ulciorul.\n\nEra frumos, cu barba ca floarea de alun,\nCu ochii plini de vraja tariilor albastre.\nEu mi-am adus aminte de veacul cel strabun;\nOare vreun zeu sa sada pe prispa casei noastre?\n\nEl mi-a vorbit, dar nu stiu, surioara, ce mi-a spus.\nCa rodia de dulce-i pe buza lui cuvantul,\nCa murmurul de ape, ca freamatul de sus\nDin pomi cu floarea alba, cand ii adie vantul.\n\nSpunea despre iubirea cea fara de pacat,\nDe-o patima, curata ca flacara de soare,\nDespre o jertfa sfanta pe-altarul nepatat,\nSpunea despre durerea de-a pururi roditoare.\n\nSi mi-a patruns in suflet si chipul lui cel drag,\nSi vraja nesfarsita din vorba lui domoala;\nIn linistea de seara torceam fuioru-n prag.\nSi lacrimi mari cazura din ochii mei in poala.\n\nStrainul, care-aseara a poposit la noi,\nMi-a tulburat odihna cu sete negraita.\nAm stat o noapte-ntreaga amandoi.\nDar el nu-ntinse mana spre floarea daruita.\n\nCu dragoste de frate mi-a multumit, in zori,\nCand a plecat - strainul - pe drumul ud de roua.\nSi mi-au ramas in urma, ca mirosul de flori,\nCuvintele lui stranii si blande: -Pace voua-.\n\nL-am urmarit in zare, cu gene arse-n plans,\nPrivind lumina alba cum ii juca in plete\nSi asternutu-i moale cu dor in pumni l-am strans,\nLasand mireasma calda de frunze sa ma-mbete.|2146
Gellu Naum|Athanor|Dintr-un străvechi gest ars\nde patru mii de ani\n\nFoşnet al cenuşei memorie stinsă a focului\npeste tatuajele de calcar\ncămăşi de apă limpezi între nisipuri\nviermi vegetali ocolind pietricelele\nvuiet al găleţilor căzute în fântâni\n\nDar toate acestea se petreceau sub o pătlagină\nşi într-o bună zi el a ieşit să vadă\n\nDeasupra noi şedeam lângă araci\nşi cârlionţii ni se întindeau spre ei\n\nGroapa de var se cam părăginise\nprin ceaţă umblau păsările ameninţătoare ale somnului\nnoi ne feream pe cât puteam\nşi el ne rezema cu ochii|4637
Nichita Stănescu|Nod 12|Cum știți cu toții, căzusem de pe cal,-\nși nemișcat stăteam în iarbă șiroind a sânge,\ncând nimfa pură ce nu știe-a plânge\ntrecu pe lângă mine.\n- Ce-i ochiul ăla care l-ai deschis pe piept,\nprivești cu el spre roșu de e atât de roșu?\n-Pleacă,\ntârfă de zei, eu i-am strigat,\ne-o simplă rană de soldat!\n-Mă duc dacă vorbești atât de rău cu mine, -\nși totuși, măi soldatule, de fapt,\nde fapt, soldatule,\nla ce te uiți cu ochiul ăla roșu,\nplin de sângerisme?|3604
Octavian Goga|Breve sogno|Ce mort frumos s-a deșteptat în mine\nSub farmecul atingerilor tale...\nO stea s-a smuls din negura din vale\nȘi-a răsărit o floare pe ruine.\n\nCu-nfrigurări de visuri triumfale\nViața iar mi-a fulgerat prin vine\nȘi tainice nemărginiri senine\nMi s-au deschis strălucitoare-n cale.\n\nFemeie, tu, solia primăverii,\nTu mi-ai vrăjit misterul învierii\nȘi oaza magică dintr-o Sahară,\nUnde-am murit pe veci , a doua oară.\n\n(volumul Din larg )|3735
Vasile Alecsandri|Românca de la Griviţa|"Un şanţ se-naintează spre groaznica redută,\nÎn el, din zori, românii primesc ghiulele mii,\nŞ-aşa ploua cu glonţuri, cât ei rămaşi o sută\nSe-ntreabă între dânşii de-s încă printre vii.\n\nAlăture-o româncă, expusă-n nepăsare\nLa tot ce duce moarte cu zvon nepomenit\nGăteşte-o mămăligă fierbinte de gustare\nÎntr-un ceaun de schijă sub dâmbul prăbuşit.\n\nO-ntreabă căpitanul: ""Leliţă, nu ţi-e teamă\nDe bombe, de şrapnele ce zboară-n jurul tău?""\nRăspunde româncuţa: ""Nici nu le bag în seamă.\nDe lucru au şi ele, de lucru am şi eu!"""|2001
George Coşbuc|Graiul neamului|„Fie-a voastră-ntreagă ţară,\nŞi de cereţi, vă mai dăm,\nNumai daţi-ne voi graiul\nNeamului” — Şi se sculară\nSă ne vremuiască traiul\nCâţi duşmani aveam pe lume!\nGraiul ni-l cereau anume,\n Să-l lăsăm!\n\nDar nestrămutaţi strămoşii\nTot cu arma-n mâini au stat:\nAu văzut şi munţi de oase,\nŞi de sânge râuri roşii,\nDar din ţara lor nu-i scoase\nNici potop şi nici furtună.\nGraiul lor de voie bună\n Nu l-au dat!\n\nAstăzi stăm şi noi la pândă,\nGraiul vechi să-l apărăm;\nDar pe-ascuns duşmanii cată\nSă ni-l fure, să ni-l vândă.\nDacă-n vreme tulburată\nNu ne-am dat noi graiul ţării,\nAzi, în ziua deşteptării,\n Cum să-l dăm?\n\nRepezi trec cu vifor anii,\nIspitind puterea ta,\nNeam român! Cu ură mare\nVor căta mereu duşmanii\nGraiului român pierzare;\nDar să piară ei cu toţii:\nNu l-am dat, şi nici nepoţii\n Nu-l vor da!|647
Tudor Arghezi|Maiul roz|Chitara vag trăsare în zarea de azur,\nNing pe lac\nRaze lungi\nBlonde dungi ...\nPitpălac.\nZdrang, zdrang ...O sărutare ş-al frunzelor murmur,\nTrestii tac\nȘi spre mal\nNici- un val, -\nPitpălac.\nChitara însă sună : Planc - plinc - plunc - planc - plunc - plac.\nPitpălac.|4174
Lucian Blaga|Risipei se dedă florarul|Ne-om aminti cândva târziu\nde-această întâmplare simplă,\nde-această bancă unde stăm\ntâmplă fierbinte lângă tâmplă.\n\nDe pe stamine de alun,\ndin plopii albi, se cerne jarul.\nOrice-nceput se vrea fecund,\nrisipei se dedă Florarul.\n\nPolenul cade peste noi,\nîn preajmă galbene troiene\nalcătuieşte-n aur fin.\nPe umeri cade-ne şi-n gene.\n\nNe cade-n gură când vorbim,\nşi-n ochi, când nu găsim cuvântul.\nŞi nu ştim ce păreri de rău\nne tulbură, pieziş, avântul.\n\nNe-om aminti cândva târziu\nde-această întâmplare simplă,\nde-această bancă unde stăm\ntâmplă fierbinte lângă tâmplă.\n\nVisând, întrezărim prin doruri -\nlatente-n pulberi aurii —\npăduri ce ar putea să fie\nşi niciodată nu vor fi.|1000
Adrian Păunescu|Dor de pădure|La ora când mugurii cântă\nDeasupra pădurii de cocs,\nNe ține ca sfânt și ca sfântă\nUn vechi calendar ortodox.\nIubirea ne poartă departe\nÎn mâinile altor nuntași,\nDar noi suntem viața din moarte,\nUitarii te las și mă lași.\nSub noi e o negură deasă,\nO negura deasă e-n noi,\nPădurea ni-i pat și ni-i casă,\nPădurea se împarte la doi.\nUn freamăt de cocs dinspre frunze,\nSub lună vom arde buimaci\nȘi toate iubirile-ascunse\nTroznind vor ieși din copaci.\nMisterele forestiere\nȘi noaptea de cocs absolut,\nLuminii să-i dea o putere\nCum încă noi doi n-am văzut.\nPăstrează-ne-n tine, pădure,\nȘi-ți dăm cheia tainelor mici,\nCa tainele mari să se-ndure\nDe faptul că suntem aici.|2251
Cincinat Pavelescu|Avatar|Mi-amintesc. Era pe vremea cruciadei.\nLângă tine, paj de dor îngenuncheat,\nÎți cântam pe ritmul leneș al baladei\nNenorocul unei fete de-mpărat!\n\nNu păreai o-nfăptuire pământească...\nCastelană cu profilul de copil,\nÎnger trist, ce vine zarea s-o privească\nÎn amurgul unei zile de april!\n\nȘi cum seara cădea mistică și lină,\nVrând să știi ce suferințe mai îndur,\nMă rugai să plâng încet, pe mandolină,\nVersul meu mângâietor de trubadur.\n\nȘi-n genunchi, ca pocăitul la altare,\nÎn privire cu extaze ce nu mint,\nAtingeam c-o nevăzută sărutare\nAlbii crini ai mantei tale de argint.|306
Costache Conachi|De-ai privi marea vr'odată|De-ai privi marea vr'odată\nÎn vreme ce'i tulburată\nCu cumplită grozăvie,\nȘ'ăi vede-o cum se bate\nDe malurile ei tote\nIsbindu-se cu mânie...\nȘi prin ea o luntrișoră\nCe de valuri se'mpresoră\nIvindu-se câte-odată,\nȘi 'n midzloc un om ce plânge\nCare mâinile își frânge.\nCu un țipet plin de jale...\nMorte vede, și nu fuge...\nMâini întinde și n'ajunge...\nCi învie 'n amăgele: -\nFire-ar ore cu putință\nSe nu simți vr'o umilință,\nLa acea peire mare?\nȘi 'ndoind sălbătăcie\nPrivire-ai cu bucurie\nA omului înnecare?\nNenorocit veslitorul,\nCe'l pedepsesce amorul,\nEu sunt, înaltă stăpână,\nȘi marea care nu scade...\nEste focul ce me arde,\nDe para ce nu s'alină!|400
Adrian Păunescu|Nunta fără de mireasă|"Noi pe-aici cu-n fel de nuntă,\nEu - înfrânt şi tu înfrântă,\nStai acasă, nu te deranja,\nE-o afacere măruntă,\nO-ngropare sau o nuntă,\nNu cumva sa vii la nunta ta.\n\nCe paradox, o nuntă fără de mireasă,\nAceasta e cea mai ciudată zi,\nSuntem prezenţi, ce atmosferă e în casă,\nDoar tu nu eşti şi nici nu vei veni.\n\nÎntreabă toţi ""Dar cine e femeia?"",\nAşa ceva până acum nu s-a văzut,\nNici eu, de fapt, nu-mi amintesc cine-i aceea,\nProbabil, e-o himeră din trecut.\n\nÎn grupuri mici, mesenii noştri se distrează\nŞi sunt şi nişte peţitori călări,\nÎn zori de zi, întreaga nuntă este trează,\nLa moartea celor două lumânări.\n\nCu ton scăzut, orchestra cântă pentru nuntă,\nPerechi dansează şlagăre străvechi,\nDoar naşii tac şi toţi nuntaşii se încruntă,\nNe consolăm şi noi, cei neperechi.\n\nEu nu mai ştiu, e viaţă sau e moarte,\nÎn ochi, am lacrimi sau ninsori subţiri,\nMireasă nu-i şi, uite, plec şi eu departe,\nDe la nebuna nuntă fără miri.\n\nSă nu mai vii, chiar dacă tu ai fost mireasa,\nProfetic se-aude-un glas:\nSă fim atenţi să nu se strângă masa,\nCăci după nuntă vine parastas.\n\nAdrian Păunescu\n(„Suntem pe mâna unor nebuni”, 2004)"|4543
Adrian Păunescu|Lumina ambelor destine|Nu te-am intoxicat cu baliverne,\nAșa simțeam și te-am considerat\nCea mai frumoasă, cu adevărat,\nIubire-ntre iubirile eterne.\n\nDar nu spera ca alții să-ți mai spună\nC-ai fost și ești o floare în prăpăd,\nNici nu mai ești, iar ei nici nu te văd,\nVor zice c-a fost farsă ori minciună.\n\nSă nu aștepți respect de la oricine,\nPrecum te-am lăudat, de toate, eu.\nAscultă-mă, deși ți-o spun cu greu:\nErai frumoasă numai lângă mine.\n\nAtunci, în tine, lângă Dumnezeu,\nNuntea lumina ambelor destine.|2331
Mihai Eminescu|Frumoasă şi jună|Frumoasă şi jună, oh, dragă-mi mai eşti!\nEu caut şi caut în- achi-ţi cereşti\nŞi-n veci nu mă satur şi-n veci aş căta,\nIubită, dorită, o gură - aşa!\n\nTu tremuri, tu cauţi, tu murmuri, tu râzi,\nCu glasul tău dulce tu raiu-mi deschizi,\nCu părul tău moale tu viaţa mi-o legi\n—O ştii şi te faci că nu o înţelegi!\n\nŞireată şi dulce - copil vinovat —\nDe ce nu mă-mbii cu al tău sărutat,\nDe ce-aştepţi să-l fur de'pe ochii-ţi profunzi,\nŞi-n blondele plete tu capul ţi-ascunzi\n\nCu mâna ţi-acoperi tu ochii tăi dragi,\nPrin degete cauţi, nu râde ci taci;\nPedeapsa ce meriţi, columbă a mea,\nO gură-i - oh dă-mi-o - mi-ai dat-o - aşa!|1147
Lucian Blaga|De profundis|Încă un an, o zi, un ceas -\nși drumurile toate s-au retras\nde sub picioare, de sub pas.\nÎncă un an și-un vis și-un somn -\nși-o fi pe sub pămînturi domn\nal oaselor ce drepte dorm.|3311
Mihai Eminescu|Ma-ntrebai draga-ntr-o zi|Ma-ntrebai, draga,-ntr-o zi\nCine-n lume s-o gasi\nPe noi a ne desparti.\nIata dealul s-au gasit\nPe noi de ne-au despartit,\nDealul cel cu raurile,\nCerul lumei plin de stele,\nOamenii cu vorbe rele.\nÎntre mine si-ntre tine\nE o tara si mai bine,\nÎntre viata ta s-a mea\nS-au pus oamenii perdea.|1178
Alexandru T. Stamatiad|Melancolie|E noapte, vânt și ploaie.\nMă simt așa de singur,\nȘi gândul mă transportă pribeag în depărtare,\nÎn lumea amintirii — o lume fermecată —\nȘi inima-mi palpită nebună-n disperare.\n\nCe viață e în urmă! dar oare am trăit-o?\nȘi repezi ca vârtejuri icoane adorate\nRăsar din umbra vremii, mai scumpe, mai frumoase,\nȘi-mi spun cu nerăbdare de multe și uitate:\nO casă mică, albă, cu flori pe la ferestre,\nÎn față o grădină și plopi înalți în poartă,\nO mamă slabă, blândă și-o fată veșnic tristă.\nAzi vântul îmi șoptește: „Copila este moartă”\n\nE frig și ploaia curge întruna, monotonă\nMă simt așa de singur, pe când în depărtare\nNebun aleargă gândul, aleargă și mă duce,\nȘi inima îmi bate încet, de parcă moare.|172
Emil Botta|Vei fi judecată după legea florilor|O Simplitate, un fum,\ncă durerile trec, îmi tot spune...\nO Simplitate, un fum,\nîn valea frumoasă unde șezum,\niubito, ești umbră, îmi spune.\nO Conștiință, o stea,\ncă-i veșnicie durerea îmi spune...\nO Conștiință, o stea,\ncă ești durere, iubito, îmi spune,\ncă veșnicia ești, pururea.\nȘi îngerii, o, tu, adormită,\npe lut de ivoriu recită\nși e al pierzării, ecoul nebun:\ncă ești durere îngerii spun.|595
Magda Isanos|Pacatul|Păcătuit-a omul în vremuri fericite,\nCând nu-i lipsea nimica, nici hrană, nici odihnă,\nCând n-avea a se teme de zile amărâte,\nCând roabă-i era lumea şi el domnea în tihna.\n\nPământul, încă proaspăt, pătatu-s-a de sânge\nCând lumea era largă şi oamenii puţini,\nCând nimenea, sub soare, n-avea de ce se plânge,\nCând cerul n-avea trăsnet şi nici pământul spini.\n\nşi vreţi că astăzi omul să nu păcătuiască?\nCând grijile-l apasă, nevoile-l muncesc,\nCând el se vede-n lume menit să pătimească,\nCând ralele-l frământă, şi poftele-l robesc!\n\nŞi vreţi să n-avem Câini, când e nepotrivire,\nŞi ura şi cruzime în neamul omenesc,\nCând neagră duşmănie şi lacomă râvnire\nDe-a pururea-ncuibate în inimi clocotesc!\n\nNu, nu; din nopţi pierdute în vremuri depărtate\nBlastemul stă pe oameni, în veci vor suferi,\nŞi râvnă, şi ispita, şi negrele păcate\nNascutu-s-au cu lumea, cu lumea vor pieri!|1054
Nichita Stănescu|Nemulțumiri|Această steauă fixă\ndădea din raze ca iubita mea din plete,\nnemulțumită steaua, ea, era de timp\nnemulțumită draga, ea, era de mine.\nAcest sânge al meu dădea din el,\nnemulțumită de mine, viața mea.\nAh, dar piatra\nah, dar piatra\nse lăsa dată\nse lăsa dedată\nse lăsa clătinată\nse lăsa vopsită\nse lăsa albă\nse lăsa piramidală\nse lăsa sculptată,\nse lăsa tocită,\nah, piatra!|1477
Dimitrie Bolintineanu|O umbră|"Stinsu-s-a timpul desfătător\nCând printre horul de dulci fecioare\nCu frumuseţea strălucitoare\nTreceai în lume, umbră ce-ador!\nD-acum-nainte, vai! niciodată\nNici o fiinţă nu va putea,\nAici în lume, o, dulcea, mea,\nSă-ţi vază faţa ta adorată!\nCa din dormire azi mă deştept,\nMi-aduc aminte vorbele tele,\nCu ochii umezi de lăcrimele,\nMi-ai zis: „În ceruri eu te aştept!\nÎn ceruri poate să se unească\nUmbrele noastre, o, dragul meu!""\nD-atunci în lume, drag aştept eu\nAceste vorbe să se-mplinească.\nO, timp, repede caru-ţi fugos,\nRăpeşte-mi viaţa fără plăcere.\nSufletu-mi geme plin de durere,\nIa-mă pe caru-ţi alunecos!"|478
Nicolae Labiş|Dragostea pentru munte|În copilăria minții, îți priveam înalta creastă\nPrintr-un ochi crăpat de sticlă, cu tot dorul, la fereastră,\nJinduindu-ți măreția ta sălbatică și dură,\nTu zâmbeai dorinții mele cu a peșterilor gură,\nȘi în clocot de cascade îmi spuneai: nici eu, nici altul,\nN-o să poată să-ți aducă, tot seninul și înaltul.\n\nTe iubeam cu ale tale horbote strălucitoare,\nCu vuirea ta de tunet, ori cu șopot de izvoare,\nMă-ncântau, amețitoare, ale apelor ecouri\nȘi-mi înfiora gândirea răsuflarea ta de nouri.\nCând ți-am spus aceste toate, alb la față și tăcut,\nMi-ai îngăduit doar poala, în răstimpuri să-ți sărut.\n\nM-am întunecat la față sărutând a tale poale -\nSărutându-le, luat-am nestemate și metale,\nDin metal clădit-am scară, să-ți ajung străluminata\nFrunte, și-n întunecime luminam cu nestemata.\nDrumul dragostei de tine zi de zi eu îl scurtai,\nȘi tu, făr-a prinde veste, tot mai mult mi-ngăduiai.\n\nAstăzi, creasta cea mai naltă îmi e reazim pentru pas,\nAstăzi, ultima-ți trufie mult în urmă a rămas,\nSuntem unul lângă altul - eu și crestetele tale.\nSi ne-mpărtășim iubirea de pe înălțimi egale.\nAzi e clipa. Poate mâine, spre seninuri vulturesti,\nSpre-a-mi ajunge înălțimea, te vei încorda să crești.|1634
Radu Gyr|Testament|Cu inimi de mireasmă și ciment,\ncu sânge care speră și se teme,\nde unde curgem, din ce fund de vreme,\ndin adâncimi străvechi de testament?\n\nCe legi de fier, ce taine și blesteme\nne-mping spre-un pisc de-azur fosforescent,\nsau ne-mbrâncesc cu fierberi de torent\nîn spurcăciuni holbate să ne cheme?\n\nCă moștenim și lanțul ce ne frânge\nși visul fâlfâind ca un un stindard;\nși dacă-ades cu tiflele-i nătânge\n\nSatana scoate limba după gard,\no clipă-ngenunchează-n noi și plânge\nun Dumnezeu cu lacrimi care ard...|4065
Tudor Arghezi|Inscripție pe catapeteasmă|Pe icoana-mpărătească,\nNeagră ca un lemn de iască,\nE o pată cît răsura,\nUnde îți ajunge gura.\nMii de mii de buze-n leat\nLocul ei l-au sărutat|4161
Marin Sorescu|Durată|Susceptibil de visare,\nStau sub cer, ca un burete,\nSă mă-mbib, din nori, c-o boare,\nDe pe stele s-adun pete,\n\n\nRoş polen de pe-aripioare\nDe bondari sau de egrete,\nPraful de pe fund de mare,\nCand trec peştii iuţi, în cete.\n\n\nTotul vine glonţ, din hăuri\nNăclăindu-mă o clipă,\nŞi,ca glontul, lasă găuri\nÎn frîntura de aripă,\n\nCare, cînd să bată- gata!\nI-a trecut şi ei durata.|2587
Alexandru Macedonski|Cântec de renaştere|A muri, — este prea lesne:\nDreptu-acesta l-avem toţi,\nÎnsă toţi, n-au drept la viaţă:\nCe e greu, — e a trăi!\n\nSecole-napoiu! — Un altul\nAre locul ca să-ţi ia\nŞi deviza lui e sacră:\nDrept la viaţă pentru toţi!\n\nCare-a fost a ta, — răspunde?...\nLumea toată-ai despărţit\nŞi-ai trunchiat-o-n două taberi;\nCei ce au şi cei ce n-au!\n\nJos cu taberile tale:\nToţi s-avem că toţi muncim!\nŞi pământu-acesta mare\nSă dea roade tuturor!|120
Lucian Blaga|Orga|Ai intrat în tinda marei catedrale\ns-asculți orga,\ncu țevi de vînt,\nfurtunoasă cîntînd.\nȘi-auzi pe Dumnezeu prin înălțimi\ndin toate degetele mîinii sale\nfluierînd, fluierînd.\n\ndin ciclul Mirabila sămînță (denumire dată de Dorli Blaga poemelor postume necuprinse în cele patru cicluri stabilite de poet)|3365
Costache Ioanid|Pe calea stramta|Frate drag, pe calea noastra stramta,\neu te vreau mereu cu gandul sus,\nTe iubesc cu-o gelozie sfanta,\ncaci in lacrima ce-n ochi mi-e franta\ne iubirea blandului Isus.\n\nPoate azi cu varfuri de tepusa\nte-am ranit prin cele ce ti-am spus.\nDar nu eu iti bat mereu la usa,\nnu eu suflu-n vatra prin cenusa,\nci iubirea blandului Isus.\n\nNu uita ca noi eram in moarte,\nfiecare de pacat rapus.\nDar acum noi toti suntem o carte\nsi in ea, pe orice fila-n parte,\ne iubirea blandului Isus.\n\nNu-i a mea nici lacrima cea franta,\nnici cuvantul care ti l-am spus.\nFrate drag, pe calea noastra stramta,\nte iubesc cu o gelozie sfanta,\nnu a mea, sa stii, a Lui ISUs.\n\nAMIN|2806
Magda Isanos|Epilog|Spitalul a rămas departe,\ncu trâmbițe și-alămuri sparte.\nPentru unii a sunat judecata,\nși moartea, întunecata,\n\na luat fata tuberculoasă,\ncare voia să plece acasă,\na luat bătrâna și mama\nși n-a dat seama.\n\nÎngeri stufoși, cu săbii luminate,\nmai zboară sub tavane aplecate,\nși lângă patul strâmt, necunoscut,\nvine Isus, strălucitorul scut.|3426
Ştefan Octavian Iosif|Noaptea sub schele|Dănciugu scârțâie din scripcă,\nTrosnește focul, sar scântei...\nLăieții negri dau târcoale,\nDesculți, cu capetele goale,\nCurg petecile după ei.\n\nCu pipa-n dinți, bătrânii, roată,\nVorbesc și râd, lângă ceaun.\nUn diavol mic de țigănușe\nÎși ciuruie pe cap cenușe\nPurdeii trag un danț nebun.\n\nSe răsucesc, bat în călcâie,\nPar draci din iad sărind pe loc,\nȘi dau din mâini și din picioare...\nCămășile fâlfâitoare\nS-ating de vâlvătăi în joc.\n\nNu-i paște grija, nici urâtul!\nDar noaptea-ncet-încet s-a-ntins...\nSe potolesc de la o vreme,\nNici alăuta nu mai geme,\nȘi focul e aproape stins...\n\nS-aude numai slab, deoparte,\nUn cutcurig... Au adormit!\nTrântiți pe jos, și totul tace...\nDormiți în pace\nSub cerul cel nemărginit!\n\nCăci cerul e al tuturora,\nȘi-al celora dezmoșteniți,\nGoniți din loc în loc de soartă...\nDe grija Dumnezeu vă poartă,\nDormiți, în liniște, dormiți!|1879
Nicolae Labiş|Popas|Sania-n popas de-o clipă și-a oprit cântările\nȘi de gerul ăsta strașnic, stană, depărtările\nPare-se că înghețat-au în a zării pulbere...\nȘi în sara ce se lasă prin scântei să spulbere...\nDe pe deal, de după dealuri, ca în cuib de presură\nÎn văioaga părăsită, lupii mă împresură...\nUrlă rar... și smoala liniștei sub cetină\nMă învolbură-ntr-o miasmă rea și neprietină...\n\nHei! căluți! Destul popasul! Lupii cu mustețile\nNe-au amirosit cărarea... ștreangurile-ntindeți-le\nPui de lup or să ne lingă oasele-sticloasele...\nNu am gust ca-n valea asta să ne zacă oasele!\n\nN-aveți dreptul să v-ajungă lupii, sînteți caii mei;\nEu n-am dreptul să pierd drumul, căci sînt eu!\nLa drum! Ehei!|3721
Cincinat Pavelescu|Cântec|Din câmpurile-mbălsămate\nDe vraja serii în amurg,\nȚi-aduc cuvinte-nflăcărate\nCa roșul apelor ce curg.\n\nIar din pădurea ce sub lună\nDă glas isvoarelor pribegi,\nȚi-aduc o dragoste nebună\nCe plânge fiindcă n-o-nțelegi!|312
Nicolae Labiş|Umanism|1.\nSunt furios pe tine, dar mai ales pe mine,\nCa m-ai facut prea lesne sa-mi distilez in grai\nInvalmasirea tandra si cruda, ce ma tine,\nDiminuandu-mi forta canalelor de nai.\n\n2.\nSunt bucuros ca astazi a nins intai si-ntai,\nCa azi intaia oara sunt drept precum o spada,\nCa imi mangaie fruntea intaiul tau calcai,\nCa-s negru in pustia candida de zapada,\n\nSi este totul aspru si disperat primar,\nAdica in furtuna de patima tesut,\nSi se alcatuieste pe nervii mei de jar\nUluitor de-albastru intaiul tau sarut.\n\nCe incalcire trista in mine ai produs\nSi cata deznadejde si cata bucurie,\nIn acest vin de toamna, si tonic si confuz,\nIn aiurarea stearpa cum te arati tu mie.\n\nEu vreau o clipa numai viata sa-mi consum\nIn sarutari sterile manjindu-ti-o, manusa.\nCa niciodata, poate, drapelul meu postum\nSa nu-si descanteieze in asfintit cenusa.\n\nDar vie-apoi uratul, deluviile vie,\nSi desclesteze-si noaptea deasupra-mi falci de fum,\nSa nu mai stie nimeni smintita bucurie\nPe care-o sorb cu cana sparta-acum.\n\n3.\nOh, nu, nu e aceasta. Eroare-i peste tot.\nSunt muntii in eclipsa, de-aceea nu vad soare.\nRachiurile-ntr-insii se poticnesc in bot,\nDar umanismu-i doare si dragostea ii doare.\n\nIndura-te de toate acestea, Demiurge!\nPlacida in clepsidra nimicnicia curge,\nPe cand eu stau de fata teribil si onest\nTopindu-ma in masa poemului acest.|1669
Mihai Eminescu|Albumul|Albumul? Bal mascat cu lume multă,\nÎn care toți pe sus își poartă nasul,\nDisimulându-și mutra, gândul, glasul...\nCu toți vorbesc și nimeni nu ascultă.\n\nȘi eu intrai. Mă vezi rărindu-mi pasul.\nUn vers încerc cu pana mea incultă.\nPe masa ta așez o foaie smultă,\nCe de când e nici n-a visat Parnasul.\n\nSpre-a-ți aminti trecutele petreceri,\nCondeiu-n mână tu mi-l pui cu silă.\nDe la oricine-un snop de paie seceri,\n\nApoi te uiți râzând la câte-o filă:\nViclean te bucuri de-ale noastre-ntreceri,\nPrivind în vrav prostia imobilă.|1079
Alecu Donici|Cheltuitorul şi rândunica|Un tânăr foarte bun, dar prea cheltuitor,\nLuând în stăpânire\nO bună moştenire,\nÎn vreme de un an, rămase pe uşor,\nŞi tot ce mai avea acum era o blană,\nPăstrată prin prilej că timpul sta de iarnă;\nIar cine nu-i de mic cu frigul învăţat\nÎn blană foarte crede.\nDar într-o zi mergând după împrumutat,\nDin întâmplare el o rândunică vede.\nGăseşte-ndată negustori\nŞi ia pe blană bănişori.\nCăci rândunelele, cum zic din însemnare:\nA primăverii dulci sunt bine-vestitoare.\nEl însă au uitat proverbul bătrânesc:\nCă-o floare nicidecum nu face primăvară.\nŞi iată, se stârnesc\nFurtune, viscole cu ger cumplit afară;\nPe uliţi scârţâie omătul făinos;\nDe prin ogeaguri fum ca iarna gâlgâieşte;\nŞi cel mai sărăiman la foc se încălzeşte.\nIar tânărul meu, trist, flămând şi friguros,\nPorneşte în surtuc de-acasă\nSă capete vro masă.\nDar cum la uliţ-au ieşit,\nPe rândunică el o vede îngheţată\nŞi, tremurând de frig, îi zice: „Blestemată!\nPe faptă-ţi ai pierit!\nAşa ţi se cuvine;\nCăci fără blană eu sunt astăzi pentru tine.”\nNu vreau s-ating pe nime,\nDar mult mă mir în sine:\nDe ce, tot omul, când greşeşte,\nAsupra altuia se dezvinovăţeşte?|55
Radu Stanca|Pan|Nu pot să nu mă-mbăt aici de zări\nŞi nici nu ştiu de nu mă-mbată marea,\nSărut în tălpi surorile cărări\nŞi-ascult încet cum cade-n ele zarea.\n\nPe lângă somnul munţilor de vreri\nAzi văd ce trează zumzăie pădurea,\nNu ştiu de mă desmiardă mângăieri\nSau dă în mintea codrilor securea\n\nDoar câteodată-n calmul dup-amiaz\nMi-adun cuvinte mâinile sub barbă,\nMăsor cu teamă pietrele din iaz\nŞi-mi frec copita-n firele de iarbă.\n\nApoi, mă las pe-o rână la pământ\nŞi-ascult în el naiada cât de-aproape-i,\nIar dac-arunc în golfuri cu pământ\nMă uit prostit la cercurile apei\n\nŞi stând în preajma singurelor punţi\nPe cari cumătrul munte suie seara\nMă dau în pârg cu zarzării mărunţi\nŞi-ncet mă coc în braţe cu secara...|1856
Adrian Păunescu|Sânge de porumbel în zăpadă|Sunt urme de vin roşu pe zăpadă\nOri s-a tăiat un gât de porumbel,\nO ghilotină a ştiut să cadă,\nSă-mprăştie tot sângele din el.\n\nA nins enorm, să intre în oglindă,\nŞi noi, fără putinţa de-a vorbi,\nComunicăm prin ceața suferindă\nŞi peste frunţi coboară zori de zi.\n\nVisăm că ne găsim într-o pădure\nŞi fiarele să ne mănânce pot,\nDar, din blocajul fulguirii pure,\nZăpezile ne apără de tot.\n\nDar nu suntem acolo şi-i departe\nOricare drum menit a ne salva\nŞi ninge incurabil şi, din moarte,\nVânează eschimoşii casa mea.\n\nDintr-un neant de alb țipa cocoșul\nCă miezul nopţii a trecut de mult\nŞi-am spart carafa plină de vin roşu,\nCa, nedrogat, să gust acest tumult.\n\nNici nu-nțeleg cum ochii pot să creadă,\nCă eu, de dragul tău, mai umblu beat,\nCând vinul se amestecă-n zăpadă\nCu sângele de porumbel tăiat.|4582
Panait Cerna|De pe ţărm|Privesc în ochii tăi, femeie,\nŞi vreau să uit duiosul cânt:\nIubirea este o scânteie\nRătăcitoare pe pământ.\n\nAi fost amanta care-nşeală\nŞi totuşi eu te iert, Mihlar,\nCăci mângâierea ta regală\nPreschimbă sufletu-n altar...\n\nÎn prima zi de-nfiorare\nPrivim estatic de pe mal\nLa tinereţea lunei care\nS-a smuls ca Venera din val.\n\nAievea alţii-n clipele-aste\nVăd poate-n stinse depărtări\nCum crainicul iubirii caste\nApune solitar pe mări.\n\nUn singur gând mă-nfiorează\nSub blânda stelelor risipă!\nIubirea care-ncarcerează\nO vecinicie într-o clipă.\n\nCa luna nopţilor senine\nA pribegit mângâietoare\nŞi dacă se aprinde-n mine\nE semn că-n alte inimi moare!|3791
Marin Sorescu|O vreme|Ma uit la fiecare carte noua\nCa Avram la Isac,\nPe cand se pregatea\nSa-l injunghie.\n\nTe voi sacrifica si eu\nPe aceste cateva vreascuri\nAle cunoasterii,\nSi din litere va curge sange.\nSi ma voi invalui in fumul lui\nSa nu ma mai vada duhurile.\n\nSi asa voi fi bun\nMateriei\nInca o vreme.|2616
Magda Isanos|Macii|Ardeau ca nişte facle vii,\nÎn vârf de firave tulpini.\nÎşi înălţau râzând zglobii\nObrazul roşu dintre spini.\n\nI-am adunat cu mâini avare,\nAm rătăcit în seara blândă,\nUmplându-mi braţele de floare\nÎnvăpăiată şi plăpândă.\n\nŞi m-am întors într-un târziu,\nDeparte cîmpul rămânea,\nAtât de singur şi pustiu\nÎn urma mea.\n\nDar când acasă-am încercat\nSă-i strâng într-un aprins buchet,\nToţi macii mei s-au scuturat\nCa nişte lacrimi pe parchet.|1046
George Bacovia|Toamnă în târg|Iată, fructele au fost culese,\nSuflet, deprins a fi trist...\nSpre grădini vineţite\nFug păsărele de iarnă.\nTarea iubire\nNumai poetică a devenit.\nNu-i un motiv chiar să plângi.\nŢi-aminteşti?!\nÎn ţară veneau visări\nDin Orient.\nTrecea vânzătorul\nCu panerul de cărţi.\nŢi-aminteşti?!\nEcouri scurte,\nŞi târgul brumat.\nMonoton,\nÎmpuşcături de vânătoare.|2908
Mihai Eminescu|Trecutele vremuri|Prin negre crengi de brad\nSe strecură luna […]\nDin codri-mi răsună\nUn dulce glas de corn\n\nÎn minte-mi trist repet\nIcoane deşarte\nAh! Şi tot mai departe\nSe pierde-ncet-încet\n\nAl tău melodic cânt\nDe suflet se leagă\nO cornule dragă […]\nŞi-ncet în minte-mi bat|1227
Tristan Tzara|Sufletele pe aici|Sufletele pe aici\nSunt mici\nOchii dumneavoastră\nSunt foarte diabolici\n\nFată cu obrazul tânăr\nÎncadrat în\nBucle de licurici\nȘi panglici de busuioc\n\nPlictiseală\nRoata morii\nVin pe scoc\nToți bolovanii\n\nSufletul i-era\nNoaptea la spital\nZiua dădea\nLecții de pian\n\nFoi îngălbenite\nMâni de arbori foșnitoare\nI-au mângâiat la pension\nCarnea\n\nGalbenă ca spuma\nGerului în chilie\nVântul să vă spună\nCum urla furtuna\n\nPom neînflorit\nBrațele-ți uscate\nPrea mult au iubit\nFructe spânzurate\n\nÎți întinzi ca moartea\nDinții în stradă\nSă se învârtească\nÎmprejurul lor\n\nTe văd prin fereastră\nCum miști capul\nCrescut ți-e trupul în sudoare\nÎn ninsoare moale|4106
Adrian Maniu|În seara asta|În seara asta blândă, cu frunzele în rază,\nsă mergem în tăcere, gândindu-ne-n trecut,\npe țărmul gol și negru, când zarea-nmormântează\nun soare care moare, în roșii bălți căzut.\n\nPrivind în ape cerul ce auru-nverzește,\nsă mai șoptim tristețea cuvântului dintâi,\ncând din întunecime blestemul rău pândește,\ntu, așteptând sfârșitul, de brațul meu rămâi.\n\nVăzduhul își deschide durerea negrei rane,\nputere strivitoare amenință omorul,\nzvâcnesc pe fruntea nopții cântările din strane,\nși păsări fără nume de fruntea-mi își frâng zborul.\n\nVreau, luna când o trece pe cer ca totdeauna,\nsă strângi mâna mea rece, deodată încleștată,\napoi să râzi în țipăt înțelegând minciuna,\ndin veșnica iubire, de viață dezlegată.|2665
Adrian Păunescu|Cocoșul de munte|O, tragic-vanitos cocoş de munte,\nNici n-ai cânta, atunci când cânţi, prea rău,\nNici n-ar putea ceilalţi să te înfrunte,\nÎn plin şi dulce cucurigul tău,\n\nNici nu ţi-ar face găuri vânătorii,\nÎn trupul tău, incendiat de viers,\nNici n-ai cădea sub droguri provizorii,\nPrin fiecare loc pe unde-ai mers,\n\nNici nu ai fi o ţintă-aşa uşoară,\nPentru copiii de munteni, săraci,\nNici n-ai deprinde ouăle să moară,\nPrin orice cuib damblaua ta ţi-o faci,\n\nNici ulii nu te-ar prinde ca pe-o cârpă,\nSă te transforme în neant şi terci,\nNici alte păsări n-ar pleca de scârbă,\nVăzându-te ce drum închis încerci,\n\nDe nu s-ar întâmpla, cocoș de munte,\nSă-ți fie echilibru-atât de mic,\nCă sufletul, pe care-l lași să cânte,\nTe lasă pradă bucuriei crunte,\nTu ochii-nchizi și nu mai vezi nimic.|4425
George Topîrceanu|Le papillon|Je fis un voeu tendre:\nJe cueilllerai la fleur\nOù il va descendre,\nPour guérir mon coeur.\n\nIl vole, il hésite,\nIl monte, il descend —\nPuis pose un instant,\nSur ta main petite,\nSon vol inconstant.\n\nO, la belle offrande,\nLa petite fleur!\nJe te la demande\nPour guérir mon coeur...|718
Elena Farago|Motanul pedepsit|Rândunica e plecată\n După hrană pentru pui,\n Cuibu-i singurel sub streşini\n Şi prin curte nimeni nu-i.\n\n Râde sub mustăţi motanul:\n — Ce noroc! Păcat să-l scap!\n Iute sus! Dar, poc, o piatră\n Îl loveşte drept în cap.\n\n Trist se tânguie motanul:\n — Miau şi vai de capul meu.\n Petrişor îl ia în braţe:\n — Iartă-mă te rog, căci eu\n\n Te-am lovit, şi rău îmi pare,\n Dar de bieţii puişori\n Ţie cum nu ţi-a fost milă,\n Când săriseşi să-i omori?|544
Mihai Eminescu|De ce mă-ndrept ș-acum...|De ce mă-ndrept ș-acum la tine iarăș?\nCăci făr- de tine n-am de spus nimică...\nȘi azi nu-mi pasă lumea ce-o să zică\nDe-acest poem, în contră-mi, spre ocară-și.\n\nDe grija ei un fir de păr nu-mi pică...\nSă ieie dar copiii mei în gheară-și;\nPărerea ta, iubit și blond tovarăș,\nDe ea mă bucur și de ea mi-e frică.\n\nAmor și moarte sunt în dușmănie:\nAmic acestei des am căutat-o,\nCi-n drumul ei m-am dat, copilo, ție...\n\nViața mea din nou ai câștigat-o\nȘi orice road-a ei și armonie\nA ta-i cu drept: deci și pe-aceasta - iat-o!|1115
Vladimir Streinu|Moment cinegetic|Am scos din panoplie o veche carabină\nSă fiu pândar de toamnă pădurilor secrete;\nVoi împăia o piele în pod sau de perete\nCa să-mi răzbun amarnic pe-o singură jivină\nTotala-ngălbenire ce va să se arate,\nAdusă-n blăni de șuie sălbătăciuni roșcate.\n\nDar n-apucai oțele a tinde prin frunzișe\nCă fulgeră o fugă sub corni — cărămizie;\nPe dâmburi și muscele, de unde nu se știe,\nNorod de vulpi aprinse, când drept și când piezișe,\nGonea — și ca tutunul, va trebui sa spui că\nO ginte mai măruntă din jder sau nevăstuică\nTălăzuia o mare de curgeri argiloasă.\n\nCuprins în îmbulzeala făpturilor de iască,\nPrivii cum seara urma le vrea să tăinuiască;\nȘi-atunci, din anotimpul prea galben de pucioasă,\nTragându-mi la-ndemână o pungă de cu alice,\nOchii buimac în toamnă întunecimi complice,\n\nȘi-am slobozit din pușcă pe ceruri arzător\nUn Orion și șapte-opt Cloști cu puii lor.|2137
Marin Sorescu|Altă schiță pentru „Iona„|Daţi de pomană colaci de salvare,\nÎn sâmbăta morţilor numai colaci\nPentru cei care ţipă pe mare;\nÎi puteţi vedea din copaci.\n\nEi şi-au pus într-o sticlă mesajul,\nÎl veţi primi îmbuteliat.\nCine mai are astăzi curajul\nSă descifreze-un naufragiat?\n\nTot mai neciteţ le e scrisul,\nAmeninţător şi cam spălăcit;\nEi încurcă realitatea cu visul,\nCred că citindu-i aţi şi sărit\n\nÎn uşoarele bărci de salvare,\nCăutându-i cu felinare.\nŞi pentru-a fi lesne zăriţi în abis\nEi îşi lasă ţipătul, ochiul deschis.\n\nDe sâmbăta morţilor, o dată pe an,\nTrageţi uşor zăvoarele porţilor:\nRătăciţii pe marele-ocean\nVin la masă, de sâmbăta morţilor.|2535
Alexei Mateevici|Dorul|Spuneţi, spuneţi, blânde stele,\nFocul lacrimilor mele,\nSpuneţi voi, privighetori,\nŞi voi, frumuseţi de flori.\nNumai voi-n această lume\nŞtiţi al meu necaz şi nume,\nNumai voi aţi plâns şi eu\nTaina sufletului meu.\nDrăguliţa primăvară\nA sosit voioasă-n ţară,\nMi-a adus ea mândrul soare\nŞ-un sân plin de lăcrimioare,\nMi-a adus o luna plină,\nCa s-o scald eu în lumină.\nLunca râde şi-nverzeşte,\nDoru-n suflet se trezeşte.\nIzvorul curge în vale,\nAducându-mi dor de cale.\nDaţi-mi, daţi-mi aripioare,\nSă mă duc în depărtare,\nPeste munţi şi peste mare.\nDaţi-mi aripi sprintenele,\nC-aud glas de turturele.\nDuce-m-aş şi tot m-aş duce,\nDor să nu mă mai apuce.\nDuce-m-aş în cale lungă,\nDor să nu mă mai ajungă.\nBate luna printre nouri,\nStelele în cer lucesc,\nInima îmi plânge-n mine\nDe necazul ţărănesc.\n\nCules de Al. M.\n4 februarie 1907|222
Adrian Păunescu|Conspirație în puritate|Avea ceva de rouă în natură,\nÎn felul cum cădea asupra mea,\nDin carnea ei, o floare mă-mboldea\nȘi-apoi mă cotropea în stare pură.\n\nAcum, când ceasuri între noi murmură,\nNu m-aș putea apropia de ea,\nTrădarea ei este atât de grea\nÎncât i-aș pune doliu peste gură.\n\nCât am putut-o eu o zi iubi\nȘi cât în mintea ei o să rămână,\nNu va cunoaște, dac-ar fi stăpână,\nO viață și o moarte și-nc-o zi.\n\nSi n-am să știu de-a pururi cum se poate\nO conspirație în puritate.\n\n(Liber să sufăr, 2003)|4428
Lucian Blaga|Cuvântul din urmă|Arendas al stelelor,\nstrăvechile zodii\nmi le-am pierdut.\nViaţă cu sânge şi cu poveşti\ndin mâini mi-a scăpat.\nCine mă-ndrumă pe apă?\nCine mă trece prin foc?\nDe păseri cine mă apără?\n\nDrumuri m-au alungat,\nDe nicăieri pământul\nnu m-a chemat.\nSunt blestemat!\n\nCu cănele şi cu săgeţile ce mi-au rămas\nmă-ngrop,\nla rădăcinile tale mă-ngrop,\nDumnezeule, pom blestemat.|3308
Radu Gyr|Plimbarea în cerc|Din moartea noastră.nchisă de milenii\nne scot în curtea hâdă gardienii.\nCu ochii goi şi plini de suferinţă,\nne învârtim într-o circumferinţă.\n\nCălcăm atenţi, mecanice cadenţe\nfăcând maneju-acestei penitenţe,\nreglementar, sub cerul ca o zdreanţă,\ntoţi, unul după altul, la distanţă.\n\nCu mâini de mort, cu feţe de mumie,\nstrigoi în uniformă pământie,\nîn geometria cercului tăcerii,\ntăcem, cum ne ordonă temnicerii.\n\nCe veşted pare în ziua incoloră\nvăzduhul jumătăţilor de oră,\nce mic e basmul lumii şi ce slut e,\ncând paşii dau ocol în trei minute.\n\nCum universu-ntreg încape-n bliduri,\nîn micul nostru cosmos dintre ziduri,\nşi cum măsura vremii n-o mai bate\ndecât în rostul pâinii-nfulecate,\n\nazi nu ne pasă dacă mai tresaltă\ndestinul nostru searbăd ca o baltă,\ncum nu ne pasă dacă-I luni sau miercuri\ndomesticiţi, geometricelor cercuri.\n\nIeri, ne sugeau aducerile-aminte ;\nazi nu ne pasă ce-a fost înainte . . .\nCu ochii grei şi supţi de suferinţă,\nne-mpleticim într-o circumferinţă|1803
Ilarie Voronca|Apusul îți dăruie prin frunzișul de slove|albe tăcerile printre căinți și în grădini lămpile\npun toamna pe fruntea unui sărut,\ndin larguri clopotele vin ca păsările migratoare\nfoarte blond cerul e o oarbă își mângâie părul\nnoaptea e un fruct pentru tipsiile de fluturi\ntristețea desface perdele în ecou\ndin fumul colinelor se întregesc zilele|3004
Marin Sorescu|Jucării|Noi, care suntem îngrozitor de mari,\nCare n-am mai căzut pe gheaţă\nDintre cele două războaie,\nOri dacă din greşeală am alunecat vreodată,\nNe-am şi fracturat un an,\nUnul din anii noştri importanţi şi ţepeni\nDe gips...\nO, noi, cei îngrozitor de mari\nSimţim câteodată\nCă ne lipsesc jucăriile.\n\nAvem tot ce ne trebuie,\nDar ne lipsesc jucăriile.\nNe e dor de optimismul\nInimii de vată a păpuşilor\nŞi de corabia noastră\nCu trei rânduri de pânze,\nCare merge la fel de bine pe apă,\nCa şi pe uscat.\n\nAm vrea să încălecăm pe un cal de lemn\nŞi calul să necheze o dată cu tot lemnul,\nIar noi să-i spunem: Du-ne undeva,\nNu ne interesează locul,\nPentru că oriunde în viaţă\nNoi avem de gând să facem\nNişte fapte grozave.\n\nO, cât ne lipsesc uneori jucăriile!\nDar nu putem nici măcar să fim trişti\nDin cauza asta\nŞi să plângem din tot sufletul,\nŢinându-ne cu mâna de piciorul scaunului,\nPentru că noi suntem nişte oameni foarte mari\nŞi nu mai e nimeni mai mare ca noi\nCare să ne mângâie.|2603
Nichita Stănescu|Zarul|Eu te văd pentru că există vedere,\nte aud pentru că există cântec,\nte miros pentru că există flori,\nte îmbrăţişez pentru că există braţe,\nte merg pentru că există drumuri,\nte sper pentru că există îngeri,\nte răsar pentru că există lumină,\nte mângâi pentru că există câmpuri,\nte mănânc pentru că există iarbă,\nte dor pentru că există rănire,\nte chem pentru că ai un nume,\nsi mai ales te pierd, ah, te pierd\npentru că există pierdere.|1601
Adrian Păunescu|Dor de Bacovia|Acum, când cade toamna pe pământ\nCa un coșmar al unei boli ciudate,\nAcum să trecem prin acele sate,\nÎn care merele în meri mai sunt.\nAcum să ne iluminăm de tot,\nPână-n adâncul inimii și-al firii,\nCe disperare, cum se duc martirii,\nȘi a-și rosti plecarea nu mai pot.\nFoioasele în vântul toamnei ard,\nMușcate sângeros și trist de lună,\nȘi turturelele se despreună.\nAcum, noi doi în focul revanșard,\nAcum, atât de singuri pe pământ,\nSă recităm Bacovia, plângând.|2248
Marin Sorescu|Muntele|Tin locul unei pietre de pavaj,\nAm ajuns aici\nPrintr-o regreatabila confuzie.\n\nAu trecut peste mine\nMasini mici,\nAutocamioane,\nTancuri\nSitot felul de picioare.\n\nAm simtit soarele pana la\nSi luna\nPe la miezul noptii.\n\nNorii ma apasa cu umbra lor,\nDe evenimente grele\nSi importante\nAm facut bataturi.\n\nSi cu toate ca-mi port\nCu destul stoicism\nSoarta mea de granit\nCateodata ma pomenesc urland:\n\nCirculati numai pe partea carosabila\nA sufletului meu,\nBarbarilor!|2610
Tudor Arghezi|S-a spulberat|Trecutu-l știm atît cît l-am aflat\nC-a fost trăit și că s-a spulberat.\nAcumul se trăiește tot la fel.\nSe spulberă-n tăcere și nevăzut și el.\nNu-l înțeleg de noi cum se desparte,\nTrăind cu noi și totuș mult departe.\nCă viața-și pierde și văzută drumul,\nCa umbra și ca fumul.\nAu fost frumoase și trăite toate.\nFirește, zice gîndul, și se poate.\n\nTrăiește-ntr-adevăr tot ce se vede ?\n\n1966|4215
Mircea Demetriade|Pianistul|Vibrări adânci, sonore, şi pline de mâhnire\nSub degete nervoase pe clape-alunecau...\nSe răspândeau în juru-i în lungă hohotire\nDe plânsete ce-n suflet adânc îl pătrundeau.\n\nDe plânsete ce-n suflet adânc îl pătrundeau,\nAccente disperate de-apusă fericire, - \nPianul, - sub amare gândiri care-l munceau\nScotea ca bun tovarăş l-a lui nenorocire.\n\nScotea, ca bun tovarăş l-a lui nenorocire,\nSuspinuri prelungite, ce pieptu-i năbuşeau;\nMustrări acelei care uită a lui iubire...\nReamintiri de-acele ce-odată îi zâmbeau.\n\nVibrări adânci, sonore şi pline de mâhnire,\nDe plânsete ce-n suflet adânc îl pătrundeau...\nScotea ca bun tovarăş l-a lui nenorocire...\nReamintiri de-acele ce-odată îi zâmbeau\n\nReamintiri de-acele ce-odată îi zâmbeau,\nFermecător pianul şi-n dulce suvenire\nScotea ca bun tovarăş l-a lui nenorocire.\n\nScotea ca bun tovarăş l-a lui nenoricire,\nŞoptirile ce-odată cu drag îl mângâiau\nDe plânsete ce-n suflet adânc îl pătrundeau.\n\nDe plânsete ce-n suflet adânc îl pătrundeau,\nAproape-n neştiinţă porni în aiurire\nVibrări adânci, sonore, şi pline de mâhnire.\n\nAproape-n neştiinţă porni în aiurire,\nŞoptirile ce-odată cu drag îl mângâiau,\nFermecător pianul şi-n dulce suvenire.|1263
Zorica Laţcu|Duh|Prin noapte Domnul m-a chemat. Si lin\nUrcam spre culmi, pasind pe cer senin.\nPe urma mea se asterneau uitari\nAdanci ca nesfarsitul unei mari.\nComoara cu belsug de mangaieri,\nIn calea mea se deschideau taceri.\nCi eu pluteam, plin inca de pamant.\nCe greu, ce greu era sa-mi iau avant!\nIncet, chemarea sfanta mi-a deschis\nPrin noapte, larga partie de vis.\nIn juru-mi stelele clipira moi\nSi-am inteles atunci ca suntem doi.\nTrecea prin bezna mersul nostru mut.\nCe greu, ce greu ma deslipeam de lut!\nCe-a fost apoi, eu n-as putea sa spui,\nDar am vazut in umbra fata Lui.\nSi cum a fost nicicand eu n-am sa stiu,\nSimteam ca arde-n mine focul viu.\nVedeam, aleasa-n tainice lumini,\nO frunte alba din chenar de spini.\nO clipa, flacarile m-au durut...\nArdea pe mine haina mea de lut.\nIubirea palpai si, dreapt-apoi,\nCrescu foc linistit de rug din noi.\nNu mai simteam nici bucurii, nici dor,\nUrcam acum usor, tot mai usor...\nPaseam spre culmi, pe partia de vis\nSi-n urma mea, uitarea s-a inchis.\nPe drum tot mai adanc, tot mai inalt,\nM-a dus mereu Iubirea Celuilalt.\nIn noaptea asta, Domnul m-a chemat;\nPe culmi, fiinta mea s-a destramat,\nSimteam ca nu mai vreau, ca nu mai pot,\nSi amandoi eram un singur tot.|4353
Octavian Goga|Cântă moartea|Cântă moartea\nÎmi cântă moartea la fereastră\nCa o vecernie-n surdină,\nÎmi cântă-ncet povestea noastră:\nUn joc de umbre şi lumină.\nEu o ascult în noaptea mută,\nDin adâncimi îmi creşte mare;\nÎntreaga viaţă petrecută\nLa căpătâiul meu răsare.\nŞi cum, sub tâmpla mea fierbinte,\nO lume veche-mi reînvie,\nNu câte-au fost îmi vin în minte,\nCi câte-ar fi putut să fie.|1677
Emil Brumaru|Femeia mea frumoasă ca scriptura|Femeia mea frumoasă ca scriptura,\nNu-ţi cer nici coapsele, nici sânii şi nici gura,\n\nCi sufletul răscopt ca o căpşună\nCu mirosu-nţelept şi carnea bună\n\nŞi gândurile moi şi-adânci ca mierea\nDupă-amiezii, spre-a-mi spori puterea,\n\nŞi-ţi fac din fluturi pat, din rouă masă,\nNelegiuit de alba mea mireasă,\n\nŞi-ţi născocesc din vorbe raiul dulce\nÎn care tinereţea ta să-şi culce,\n\nCând ziua-ţi cade tristă la picioare,\nLacrima grea, strălimpede şi mare.|4631
Dumitru Iacobescu|Amintiri în amurg|Amurgul cască roze mari de sânge,\nPrin parc țâșnesc izvoare de parfum,\nAscult cum plâng fântânile și cum\nPe nervii mei arcușul serei plânge.\n\nE-o muzică pierzându-se-n trecut,\nUn vis fugind pe-o strună de vioară,\nTrezind ecoul stins odinioară\nȘi-amantele ce dorm în gropi de luL\n\nCe triste sunt! Cu ochii mari și reci,\nSe-adună gânditoare pe poteci,\nÎn mâini purtându-și inimile goale.\n\nApoi cu gesturi mute și domoale\nPlutesc sfios spre mine, rând pe rând,\nȘi îmi sărută sufletul, plângând.|2847
Lucian Blaga|Ce îmbătrâneşte în noi|Ce îmbătrâneşte în noi\ncă neaşteptat ne simtim într-o dimineaţă\ndoritori să ne ascundem\nnume şi faţă?\nCe îmbătrâneşte în noi\ncă-ntr-un amurg de zi şi de viaţă\nne găsim oameni de altadată,\nstrăini printre cei de azi, umbre în ceaţă?\nNu-mbătrâneşte în noi valul de sânge,\nnici inima cât bate, nici patima,\n nici spiritul, nici răsunetul în urechi,\nnumai lacrima.\nOmul bătrân plânge\ncu lacrimi vechi.|978
George Tutoveanu|Crenguță de smirnă|Maria, Maria, floare de tei,\nMireasmă de vară strânsă-n clopoței,\nCu beteală scumpă dintr-un asfințit,\nS-a gătit de nuntă teiul înflorit.\n\nGândăcel de aur — mugurel pripit —\nCa smirna topită-n pustnicul schit,\nNăsturel de lacrimi — șirag de negei —\nCad din crengi smerite florile de tei.\n\nDin floarea sfințită ca troița-n drum,\nMaria, Maria, mă lasă acum\nSă-ți prind la ureche, în loc de cercei,\nCa ceara curată, o floare de tei.\n\nȘi rumenă-n soare, un cântec nescris,\nCu buze jăratic — fărâmă de vis —\nÎl cântă Maria — și cântă ce vrei,\nMaria, Maria, floare de tei.|750
Lucian Blaga|Atotștiutoarele|Ascultă tu un cuvânt, ascultă ce bănuiesc\ndespre lucruri. Cât țin hotarele\nele ne-ncearcă, ne împresoară, ne iscodesc.\nSuntem împrejmuiți de atotștiutoarele.\n\nNe sunt acoperite viața și patima.\nLucrurile însă, ele ne știu. Ia aminte:\ndrumul ne știe secretele ținte,\nvântul cunoaște cât de sărată e lacrima.\n\nPrin suferinți, dintr-un loc într-altul, prin arderi\nne purtăm îndoielnică firea.\nNoi ne cunoaștem doar dorul, aleanul.\nLucrurile ne ghicesc împlinirea.\n\nÎnaintarăm - până-n zăpezi, prin amară\nvreme, și încă nu știm să iubim.\nDar apa, dar apa în care de sus\nde pe pod ne-oglindim, o știe de astă-vară.\n\n(1946-1951)|3286
Nicolae Iorga|Ci de-am fi singuri ...|Ci, de-am fi singuri amândoi\nŞi nime să ne asculte,\nUitându-mă în ochii tăi,\nŢi-aş spune aşa de multe...\n\nAr trece vremea şi n'am şti\nCe e aceia vreme\nŞi n'ar fi nimene din vis\nÎn lume să ne cheme.\n\nAm fi departe tare duşi,\nStrăini de lumea'ntreagă:\nPe veşnicie ţi-aş fi drag,\nTu veşnic mi-ai fi dragă;\n\nCu sărutări am şterge'n ochi\nA'lacrimilor urme,\nŞi cine oare s'a'ndura\nAl nostru raiu să-l curme?\n\nŢi-aş spune vorbe dulci încet:\nCa să le-auzi mai bine,\nTot mai aproape ai pleca\nObrazul tău de mine.\n\nŞi-atuncea de ne-om săruta,\nA cui să fie vina?\nNici tu, că nu mă auziai,\nNici eu n'oiu fi pricina.|1606
Adrian Păunescu|Regăsire|Mai vine totuşi liniştea ,mai vine,\nDin ochii noştri mai răsare luna,\nIubita mea , ce bine mi-e cu tine,\nIncomparabilă ca-ntotdeauna.\n\nŞi te-am tărăt prin fracţii ordinare\nŞi te-am supus concursurilor rele\nŞi uite, rana ta din nou mă doare,\nIubită a neliniştilor mele.\n\nDin care munte , de pe care creste\nEu te-am cules din rădăcină ,toată,\nCă podul palmei , ars , şi azi, îmi este ,\nDe strămutarea ta înrourată.\n\nAdeveresc iubirea cu durere,\nPe lacrimi sprijin tălpile în oră\nCând mă ridic la tine spre a-ţi cere\nSă mă păzeşti de ochii tuturora.\n\nÎţi meriţi iar şi iar cu-ndurerare\nMai vechiul gând ce iaraşi se-nfiripă,\nPorecla ta de Carmen Seculare\nCă nu poţi fi un cântec de o clipă.\n\nŞi dac-ai fi murit de umilinţă\nTe-aş fi legat din nou din lut cu plânsul\nSă-mi fii femeie şi să-mi fii credinţă,\nMai credincioasă mie ca eu însumi.\n\n3/4 februarie 1986\n(Locuri comune,1986)|2406
Radu D. Rosetti|Departe|Mi-ai spus să plec departe, Martho,\nCa să te uit. Și am plecat:\nSunt ani de-atunci și sunt departe\nȘi încă tot nu te-am uitat,\n\nAm să te uit. Însă atuncea\nAșa departe o să fiu,\nC-am să mă uit chiar și pe mine\nȘi n-o să pot să mai reviu.|1719
Nicolae Labiş|Intalnire de noapte|Asta noapte n-am putut dormi\nPoate m-au trezit greierii de-afara\nCantandu-si iubirile lor trecatoare de vara\nCu monotonul cri-cri.\n\nDupa ploaie se scutura-n geamuri frunzarul de dud\nE-o luna pe ceruri senine.\nCu fruntea si siacul vesmintelor ud\nA venit Eminescu la mine.\n\nA venit si s-a dus ca un vant\nPrin perdelele noptii tremuratoare\nCartea lui pe prichici tremurand\nA gemut si mi-a cazut pe picioare ...|1641
Mihai Eminescu|Donec eris felix...|Ovidius,\n\nTristia, I, 9, 5-6\n\nPână vei fi fericit număra-vei amici o mulțime,\nCum se vor întuneca vremile singur rămâi!|1134
Nichita Stănescu|Nod 27|Să văd cum plouă peste epoleți\nși ruginesc pistoalele la șold\nmi-a spus copacul cel măreț\ncând atârna de el soldatul mort\nlegat cu ștreangul jugularei mele\nbătut de vânturi și spălat\ncă el n-a fost adevărat soldat\nci numai sarea lacrimilor mamei mele\npe care el a-nvăduvit-o\ntrăgând întâiul disperat\ncă prin omorul său pe mă-sa și-a salvat.\n\nAcum îl văd, se leagănă în ștreang,\nde ștreangul jugularei mele\nși două mame plâng cu stele\nși clopotele vântului ding-dang\nși clopotele stelelor ding-dang\nși clopotele stelelor ding-dang.|3618
Nichita Stănescu|Acasă nimanuia|Acasa nimanuia mi-am culcat \nfluturele si paianjenul.\n\nNu va mai inmultiti, - am strigat la ei,\nhraniti-va cu raze!\n\nFluture tu, sa visezi ovale!\nPaianjane tu, sa visezi cifra sapte!\n\nAcasa nimanuia mi-am pus \nstele verzi ale durerii, in durere,\nsi aerul pe care-l mai am ,\nIn respiratia pietrelor, l-am pus.\n\nMi-e caine de pisica \nsi atat de cald de inghetare,\ncum nu mi-a fost niciodata!\n\nAcasa nimanuia \nm-am stres pe mine insumi\ncu un burete taios.|1298
Nicolae Labiş|Epitaf II|N-am jinduit sa surp sori plini de viata\nOri din planete moarte sa scapar eu scantei,\nDar tind s-aprind din mohorata ceata\nAl cugetarii strugur si-al semenilor mei.\n...\n\nPasarea cu clont de rubin\nS-a razbunat, iat-o, s-a razbunat.\nNu mai pot s-o mangai.\nM-a strivit.\nPasarea cu clont de rubin,\nIar maine\nPuii pasarii cu clont de rubin,\nCiugulind prin tarana,\nVor gasi poate\nUrmele poetului\nCare va ramane o amintire frumoasa\n\n(versuri dedicate de Nicolae Labis la spital, in dimineata zilei de 10 decembrie 1956, la cateva momente dupa accident)|1635
Adrian Păunescu|Totuşi toamna|Şi, totuşi, vine toamna\nŞi, totuşi, vine toamna\nŞi tu o simţi şi o îngâni\nŞi, totuşi, vine toamna\nŞi, totuşi, vine toamna\nŞi, vai, suntem bătrâni.\n\nE încă verde iarba pe coline\nŞi zilele nu s-au scurtat de tot\nŞi cineva c-un sac în spate vine,\nDe sus, din munţi, ca de la un complot.\n\nPorumbul are încă dinţi de lapte,\nAlbinele se-ngreuiază-n zbor,\nVăratec plouă-n fiecare noapte\nŞi greierii mai cântă până mor.\n\nCojoacele n-au coborât din poduri,\nIubirile n-au coborât din vis,\nSe coc gutui în foarte multe moduri,\nA le muşca e încă interzis.\n\nÎn clăi de fân miroase-a foc de floare,\nCerboaicele nu caută mascul,\nÎn aguride, pivnicerul moare,\nMai este pân-la nuntă timp destul.\n\nDeva — Geoagiu, 13 august 1995\n(Totuşi toamna, 2019)|4608
Ion Heliade-Rădulescu|Portret|Coroana pe creștet în veci se-mpletește,\nÎn ochii-ți, seninul cel mai împăcat;\nZâmbetul în buze-ți vesel strălucește,\nInima e-n chipu-ți cel nevinovat.\nDecât alte nimfe cu fruntea mai naltă,\nPeste ele falnic, făr-a ști, privești.\nDulce ca blândețea, și blândețe altă\nTu nu știi, copilă, că împărățești!\n\nSânul tău ușure și blând învelește\nlnima-ți, altarul d-un ceresc amor;\nFocul lui sub dânsul arde, colcăiește\nUnde, unde-l umflă suspinul în dor.\n\nCa luna de noapte, ca dânsa de lină,\nFrumoasă ca viața celui fericit,\nVeselă ca ziua de mai prea senină,\nEdenul în pieptu-ți e însânuit!\n\nZâmbindă ca cerul, ca el trăsnitoare,\nMarea-cuviință îți dă al său glas;\nPasul aurorei cei răcoritoare\nE mai puțin mândru decât al tău pas.\n\nEa când se ivește, noaptea risipește;\nȘi fața ta-n sânu-mi gemător, noptos,\nRevarsă lumină; nădejdea-mi zâmbește,\nLa inimă-mi vede soare luminos.\n\nModel al virtutei! însăși fericirea!\nCare părinți astfel te desăvârșesc?\nOchii lor cei tineri îi fură uimirea\nOchilor mei umezi ce-n veci te privesc!\nCe rază de pace sânu-ți luminează,\nFiică fericită? Ce e ast amor\nCare cu privirea-ți ca o altă rază\nCătre cer din ochii-ți își ia al său zbor?\n\nSă fii tu nădejdea? să fii tu credința?\nSau dragostea însăși vii să ne arăți?!\nVorba-ți însuflată ți-arată ființa,\nFericit amestec astor zeități!|827
Adrian Păunescu|Din copilărie|Să troznească lemne-n foc\nŞi să vină multă noapte\nÎn pridvor de busuioc\nCu miros de mere coapte.\nŞi să ningă, nins enorm\nPân' la streaşină şi peste\nŞi pe-un scaun să adorm\nCa de-un drog şi de-o poveste.\n\nCu ziarul pe genunchi\nŞi cu pleoapele căzute\nSă-mi răsară moartea-n trunchi\nŞi pe ochi să mă sărute.\nCei bătrâni să fie vii,\nPacea lumii fie gata,\nEu, copil între copii,\nŞi pe-afară tânăr tata.\n\nŞi bunica să mă ia\nSă mă ducă-ncet spre pernă\nŞi să simt venind din ea\nToată liniştea eternă.\nSă troznească lemne-n foc\nSub un biet ibric cu lapte,\nSă miroasă-a busuioc,\nSă miroasă-a mere coapte.|2243
Tudor Arghezi|Resurrexit|Biciuit și îngropat\nM-am căznit și-am înviat.\nFără giulgii și sicriu,\nMă-ngropaserăți de viu,\nDar, uituci, nu v-ați gândit\nSă mă fi și răstignit.\n\nAr fi fost recunoscute\nToate cuiele bătute\nPe-ntuneric, pe tăcute,\nCu ciocane, noaptea mute.\n\nDe-ar mai fi rămas pământ\nFelul ăsta de mormânt!\nL-am schimbat, întins pe ele-n\nLespezi vii de peruzele\nCu păreți de ametist:\nSă nu fiu și mort și trist.\n\nGroapa chinurilor mele\nStă-ntr-un pisc, într-un ungher.\nFăr-să vreți, nici să vă cer,\nM-ați înmormântat în cer,\nÎntre stele mari și noi\nȘi-ați luat cheile cu voi.\n\nDar mi-ajunse un cuvânt\nUșa criptei s-o descânt.|1980
Ion Minulescu|Cânta un matelot...|Cânta un matelot la proră,\nŞi imnul lui solemn plutea\nPe-ntinsul Mării Marmara,\nCa-ntr-o cetate spaniolă,\nCând orologiul din cupolă\nAnunţă fiecare oră\nPrintr-un preludiu de mandolă...\n\nCânta un matelot la proră\nŞi marea nu-l înţelegea.\n\nCânta un matelot la proră,\nUn singur matelot cânta.\nŞi totuşi, vocea lui sonoră\nPărea, pe iahtul ancorat,\nUn cor solemn de preoţi tineri,\nCe-ngroapă-n noaptea Sfintei Vineri\nUn nou profet crucificat\nPe-o nouă Golgota...\n\nCânta un matelot la proră\nŞi-ntregul echipaj dormea.\nCânta un matelot la proră.\nDar ce lunatic l-asculta\nŞi cine cântu-i repeta\nDin largul Marii Marmara,\nCând mateloţii toţi dormeau\nŞi marea nu-l înţelegea?...\n\nCânta un matelot la proră\nŞi-n larg sirenele plângeau!|3134
Dimitrie Anghel|Călătorii|Tăcere-i și mergem cu fața spre lună…\nS-aud zurgălăii în noapte cum sună,\nMerg spornic rotașii și-o clipă mă sperii,\nVăzînd pe de lături cum fug prăștierii\nDe umbra lor însăși goniți în buiastru…\nPe-alocurea drumul se face albastru\nCînd scapă subt dealuri și luna s-ascunde,\nUn miros de floare de cine știe unde\nNe-ajunge pe cale și-n urmă rămîne…\n— „E-o vrajă trimeasă de-o fată, stăpîne,\nE-o vrajă”, îngînă zîmbind vezeteul,\nȘi murgii acum pășesc mai cu greul,\nȘi vorbele noastre, prietene bune,\nSe fac tot mai rare, mai triste, de-ai spune\nCă fieștecare din noi își dă seamă\nCă-n urma trăsurei ceva se distramă,\nȘi-aceea nu-i drumul, ci-i biata viață;\nCă dulcea mireasmă, prin noapte drumeață,\nNu-i miros de floare, nici vrajă, ci-i dorul\nCe-l ia pretutindeni cu el călătorul,\nOriunde s-ar duce și-ar vrea ca să scape,\nSubt naltele ceruri pe vastele ape…|450
Adrian Păunescu|Implozia națională XXII - În noaptea de revelion, Ioan Totu stătea rezemat de zăbrele|Cel mai greu străbat oamenii în puşcării sărbătorile\nCele mari. Mi-a povestit Ştefan Andrei, cu lacrimi în ochi,\nÎn felul lui repezit şi genial, că a stat o vreme cu\nIoan Totu în aceeaşi celulă şi că, în noaptea de revelion,\nAcesta s-ar fi rezemat cu fruntea\nDe zăbrele şi-ar fi căutat, în depărtare, o lumină.\nÎn oraşul în care cu toţii ne\nStrăduiam să ne bucurăm, uitând\nDe toate necazurile. Multă vreme a căutat\nIoan Totu, în depărtarea oraşului la care\nN-avea acces, lumină, aşa mi-a\nspus\nŞtefan Andrei: Căuta o lumină\nCa să poată crede că, în afară de noi,\nCei întemniţaţi, ceilalţi oameni se bucură\nÎn interiorul lumii aceleia.\nCu fruntea rezemată de zăbrele,\nÎncercând să găsească o lumină justificatoare,\nAstfel mi-a descris pe Ioan Totu\nŞtefan Andrei şi am aflat că în seara de dinaintea\nSinuciderii, Ioan Totu ar fi vrut să vorbească neapărat\nCu mine şi i-a şi spus ceva, în acest sens, prin cuscru-său,\nPrietenului meu, Dumitru Gheorghişan, dar nu ştiu de ce\nN-am apucat să vorbim. Se făcuse, probabil, târziu.\nNoi, oamenii, avem un talent special de a nu ne mai da\nSeama de priorități și nimeni n-a apucat să-mi spună\nCă tragicul sinucigaș ar fi vrut să-mi vorbească.|4494
Dan Botta|Buddha|Se desfăcea un lotus printre trestii,\nBuddha trecea urmat de-un ucenic,\nZâmbi-ndelung priveliştii acestei\nŞi ziua toată n-a mai spus nimic.\n\nBuddha trecea-nvăţând pe ucenici,\nPe lac glorios înflorea Nympheea…\nBuddha privi, zâmbi-ndelung, şi nici\nUn cuvânt nu grăi în ziua aceea.|424
Lucian Blaga|Epilog|Îngenunchez în vânt. \nMâine oasele-au să-mi cadă \nde pe cruce.\nÎnapoi nici un drum nu mai duce.\nÎngenunchez în vânt:\nlângă steaua cea mai tristă.|985
Zorica Laţcu|Frumusete|Si-mi zise Domnul: Eu sunt frumusete;\nIn Mine-i cald salas de primaveri;\nLa Mine zorile sunt fara de seri,\nSi duhul infloreste-n mii de fete.\nPsaltirea negraitei invieri\nDin glasul Meu se toarce cu mandrete,\nLa Mine arde patima-n blandete\nSi canta desfatarea din dureri.\nAm tainice isvoare de culori,\nAm sopot plin de dulce glasuire.\nSi Eu revars din vesnice comori,\nPeste alesi puteri de plazmuire,\nSi-i fac sa-mi fie asemanatori\nIn duh, prin arzatoarea lor iubire...|4357
Vasile Militaru|Din bucata mea de pâine|Din bucata mea de pâine\nAm crescut un om și-un câine,\nOmul azi m-a părăsit,\nS-a dus și n-a mai venit,\nCâinele mă recunoaște,\nOmul nu mă mai cunoaște.\n\nDoar câinele mi-a rămas,\nMă apără de necaz,\nNu doarme zi, și nici noapte,\nMă păzește cu dreptate.\nÎl bat și îl dau afară,\nSare gardul, vine iară.\n\nOmul e și dușmănos,\nChiar de vorbește frumos,\nTe vorbește-n față bine\nȘi-n spate lovește-n tine.\nCe ai, omule, cu mine?\nNu-ți fac nici o stricăciune.\n\nCând am bani și o duc bine\nToata lumea e cu mine,\nDe n-am bani și o duc rău,\nNici cel neam nu-i neamul meu.\n\nȘi atunci, te-ntreb pe tine:\nCare-i om și care-i câine?\n\na|4297
Lucian Blaga|Tîlcuri|Tîlcul florilor nu-i rodul,\ntîlcul morții nu e glodul.\nTîlcul flăcării nu-i fumul,\ntîlcul vetrei nu e scrumul.\n\nTîlcul frunzei nu e umbra,\ntîlcul toamnelor nu-i bruma,\ndar al drumului e dorul,\ntîlcul zărilor e norul,\nducăuşul, călătorul.|3396
Radu Stanca|Deschidere|Știu, sufletul acesta care e\nȊndrǎgostit de toate stelele,\nDe-aici, de dupǎ geamuri și ferești,\nNu vei putea vreodatǎ sǎ-l oprești.\n\nNici cântecul bolnav de frumuseți\nNu vei putea vreodatǎ sǎ-l dezveți,\nCu degetele umede, sǎ cate\nPe geamurile de singurǎtate.\n\nPe panglicile grele de ajur,\nSǎ zgârie-ncet cu mâinile-azur;\nNu-l vei putea opri, decând\nPe-același loc privește tremurând,\n\nAcest ȋnalt sǎ-l poatǎ ȋndrǎgi,\nNici, când la toamnǎ pomii vor veni\n- Aproape de ferestrele târzii,\n- Aproape de cumințile hârtii,\n\nSǎ-mi scrie, lângǎ inimǎ-n apus,\nMai mult de ȋnțeles decât de spus,\nUmblând ȋncet cu degetul pe geam,\nCel mai frumos poem pe care-l am….|1846
Tristan Tzara|S-a rotit|S-a rotit în jurul farului aureola păsărilor albăstrite\nÎn jumătăți de întuneric sfredelind depărtarea vapoarelor\nȘi-au căzut în apă ca rămășițele arhanghelilor\n\nS-a stricat pâinea și floarea\nÎn lazarete zac ca snopii veștejiți prietenii noștri\nSingură coși fiului tău gânduri diferite\n\nNumai trenul își târăște aburii\nCa goana animalului rănit, cu măruntaiele zdrobite|1948
Alexandru Macedonski|Rondelul ajungerii la cer|In cer s-ajunge dintr-un salt,\nS-au nu s-ajunge-n veci de veci...\nTe-arunca-n el un cantec-nalt,\nIn care-al vietei plans ineci.\n\nSpargand fluidicul sau smalt,\nCa o sageata de-aur treci.-\nIn cer s-ajunge dintr-un salt,\nSau nu s-ajunge-n veci de veci.\n\nI se mai da-n sfarsit asalt\nSub jar de patimi când te pleci,\nIn al tau suflet când n-ai alt\nDecât fiorii dulci si reci...-\nIn cer s-ajunge dintr-un salt.|2674
Ion Minulescu|Strofe pentru întuneric|După fiecare act al tragediei, tu cobori banal ca o cortină,\nși din spasmul agoniei de lumină împrumuți aspecte noi monotoniei.\n\nÎntunerec... Întunerec... Întunerec!...\nCu veșmântul tău de doliu sau de gală, tu-nfrățești o\nnoapte boreală cu orchestra unui dirijor isteric...\n\nTu unifici adevărul cu minciuna, tu amesteci frumusețea\ncu urâtul și-ntregești prezentul cu trecutul, când nimicul și\ncu totul făceau una...\n\nCa o pleoapă obosită, sub povara unei lacrimi încrustate\nîntre gene, tu te-nalți și te cobori alene, alternând asfaltul ci\nCarrara!...\n\nÎntunerec - frate bun cu nebunia, cu iubirea, cu păcatul\nși cu crima - tu ești ritmul infinitului și rima, ce ne legi în\nsomn cu veșnicia.|3232
Magda Isanos|Aceste mâni|Aceste mâni prea mult întârzie,\nsus, printre ramuri\nși printre flamuri,\nprea mult întârzie...\n\nCe fac, oare?\nPoate-au să coboare\ncu-o cunună de raze\nstrălucitoare...\n\nCunună?\nPentru fruntea cui?\nSuntem sătui!\nN-avem lauri destui?\n\nPrintre ramuri\nsi printre flamuri,\nmânile-acestea pipăie alte geamuri,\nmult mai sus așezate,\nmânile mele întârziate.\n\nCoborându-le, oamenii-au spus:\n„A... Voi ați fost sus...”\nȘi-au ridicat spre-aceste mâni\npriviri de vulpi, boturi de câni.|3409
Adrian Păunescu|Act|Totuşi,\nActul de dragoste\nE un act de autoritate,\nNu un simplu\nAranjament intersexual\nÎn plină tandreţe.\n\nDin doi în doi|4385
Octavian Goga|Scirocco|S-alungă clocotul de ape,\nŞi-n goană braţul unui val,\nCa un stăpân fără de milă,\nAzvârle-o scândură la mal.\n\nBiruitoare urlă marea\nŞi mi te lasă pe pământ,\nSolie jalnică şi mută\nA aşteptării ce s-a frânt.\n\nCe tainică apropiere\nŞi ce îndemn ascuns din cer\nMi te-a trimis să-mi spui povestea\nPierdutului corăbier?\n\nOri poate ştie uraganul...\nŞi vrea să-i vadă la un loc\nPe bieţii călători pe valuri\nBătuţi de-acelaşi nenoroc?...|1695
Ilarie Voronca|Profil tăiat dintr-o lacrimă|În ţinutul amar ochian glasul tău\nŞi ca mărci poştale te privesc ferestrele, uşile\nAi spune: cameră de hotel şi uite arborii\nÎşi întind gâtul precum câinii de vânătoare\n\nÎncă zece paşi vântul mă ia de braţ\nConcav râsul\nŞi sonata ca o poliţă de asigurare\nSub vâsle stelele cad chei în cerneală\nLacul\nCreierul oscilează ca un compartiment în transatlantic\n\nDacă ai ştii, dacă ai ştii suvenir acest sărut\nPărul tăiat ca vorbe\nÎn trepte un gând\nUn cuvânt mireasma\nTunel în alcool zgomotele\nCum drumuri se închid ca vitrinele la şapte seara.\n\nPână în piept tremuri circulă gramatical\nFrunte ca inima şi ochii tăi sînt gări\nO îndoială urcă în vine ca o tristeţe\nCa o injecţie\nVântul şi-a tăiat coiful în cristal|784
Radu Gyr|Dragoste*|Atât de mult vă iubesc, vă iubesc,\ndin toate oceanele mele,\ndin toate pădurile mele,\nfemeie de faguri,\nodraslă de nuferi,\ncă v-aş lua pe fiecare\npe câte un umăr al meu,\nşi aş urca cu voi printre flori,\nprin amiezi şi amurguri,\nprintre zăpezi și viori,\nprintre flăcări şi ruguri,\nmai sus,\ntot mai sus,\npeste muchii de piatră şi vis,\npe cel mai înalt şi mai candid\ndin candizii munţi ai luminii...\nŞi acolo,\nsus, \nsus,\nmi-aş desface braţele ca nişte aripi,\nca o mare pajură albă,\nzburând cu voi către stele,\nîn nemărginirea mai pură\nca sunetul apelor dulci,\nmai pură ca piscul tăcerii,\nmai pură ca miezul de foc\nal dragostei mele...|1764
Mihai Eminescu|Ah, cerut-am de la zodii|Ah, cerut-am de la zodii,\nDe l-al sorții mele faur,\nDulcii sânului tău rodii\nȘ-al tău cap scăldat în aur.\n\nȘ-ale tale mâni de ceară,\nFruntea-mi rece să dezmierzi,\nFața albă-n părul galbăn\nȘi îndărătnici ochii verzi.\n\nȘ-astăzi tu debunăvoie\nFericită-n brațe cazi-mi;\nCapul tău scăldat în aur\nDe-al meu umăr tu îl razimi.\n\nAstăzi tu de bună voie\nÎmi întinzi dulcea ta gură:\nSoartea mi le-a dat pe toate\nCu asupra de măsură.|1076
Adrian Păunescu|Halucinaţie cu munţi|Lumina trece munţii pe curat\nşi-n brazii negri se ascut cuţite.\nEu viaţa mi-am trăit şi mi-am urmat,\nc-un blând instinct, al fiarei fericite.\n\nAtâtea-s numai scrum din tot ce-i foc,\nplutim pe o planetă de cenuşă,\ncu nările clipind, din loc în loc,\ncu brazi ce stau cum clanţele la uşă.\n\nDeodată tac şi mi se face frig,\nîn jurul meu se sparge-o catedrală\nîn mii şi mii de vânturi şi ninsori.\nÎncep pe nume moartea să mi-o strig\n\nşi-atunci cenuşa neamului se scoală\nși eu exist — nebun - de două ori.|2283
George Coşbuc|Zile de toamna|Ieri vedeam pe lunca flori\nMandri fluturi zburatori\nSi vedeam zburand albine\nIeri era si cald si bine\n\nAzi e frig si nori si vant\nFrunzele cad la pamant\nFlorile stau suparate\nVestejesc de bruma toate\n\nIeri era frumos pe-afara\nCa-ntr-o calda zi de vara\nAzi e toamna pe pamant\nVreme rea si bate vant.|667
George Topîrceanu|Plouă|Pe-aici când plouă, plouă îndesat,\nNu ţine ca la noi un ceas ori două.\nCă ziua plouă, plouă pe-nserat,\nŞi când se crapă iar de ziuă, - plouă.\n\nÎn faptul zilei, streşinile plâng.\nPădurea stă plouată ca o curcă.\nNatura calcă cu piciorul stâng:\nPe-aici când plouă, - plouă, nu se-ncurcă!\n\nIar când s-arată soarele sărac.\nDe după nouri, ca să-ţi facă-n ciudă,\nN-apuci a scoate nasul din cerdac,\nCă până la întoarcere, - te udă.\n\nExistă şi răstimpuri când se moaie,\nCând parcă nu mai toarnă-aşa, de sus,\nŞi cerul câte-oleacă, spre apus,\nSe luminează puţintel - a ploaie.\n\nAtunci se cheamă că e timp frumos\n(Măcar că tot mai cade-un pic de bură),\nDar fumul din ogeac se lasă-n jos,\nŞi porcul umblă tot cu paiu-n gură...|2957
Anton Pann|Ţermonia unui bătrân|"Un bătrân trecut în zile\nFiind foarte ţermonos,\nLa dame şi la copile\nEra şi mai cu prisos.\nÎntr-o zi văzând că vine\nO damă a-l cerceta,\nEl cu părere de bine\nVrând ei a se arăta,\nIeşind să o-ntâmpineze,\nPe loc de brăţet o ia,\nChip să o ajutoreze\nCa să suie scara ea.\nDama începu să zică:\n- ""Lasă, mă rog, n-osteni!\nCă nu sunt vro mititică,\nPoci şi singură veni!""\nEl îi răspunse: ""- Prea bine,\nTe-aş lăsa, sufletul meu!\nDar să te ascult nu-mi vine,\nCă mă tem să nu caz eu""\n\nMulţi sunt carii ne arată\nPolitică de prisos,\nDar ţermonia cea dată\nPriveşte-n a lor folos."|247
Victor Eftimiu|Copil rau|Vreti sa stiti copilul rau\nCum arata? Luati aminte\nCa va fac in trei cuvinte\nChipul sau.\nMai ieri, Gavrila,\nFara nici un pic de mila\nCum era pornit pe sfada,\nA tras mata rau de coada,\nAlta data c-un pietroi,\nA rupt laba la ratoi\nSi-n razorul de la poarta\nA zvarlit cu apa fiarta\nPeste flori,\nVestejindu-le din zori.\nTot asa ca pe-o nimica,\nSfarma cuiburi de furnica\nSi se catara sa strice\nCuiburi mici de pitulice.\nDaca are-o haina noua,\nPana seara-i rupta-n doua.\nDa cu prastia-n fereastra,\nRupe florile din glastra,\nUrla, miauna si rage\nSi-n gaini cu arcul trage.\nPe-un copil mai mic cand vede,\nSa-l smuceasca se repede.\n\nEu ma dau mai la o parte,\nSa va las judecatori:\nE frumos ce face, ori\nNu prea stie sa se poarte?|2079
Mihail Săulescu|Excelsior|Pe drumu-acesta merg...\nȘi totuși, Doamne, parcă e-n altă parte calea\nSpre care-aș vrea s-alerg!...\n\nDeparte! cine știe spre ce ținut și unde?...\nDar sufletele noastre mereu doresc ceva...\nPe drumu-acesta mergem, dar pîn'la noi pătrunde\nMereu, ca o chemare, un zvon de undeva.\n\nLegați vedem că suntem de lutul ce ne-apasă, \nRobiți simțim că suntem de-un dor nepriceput, \nCe tot mereu ne cheamă, ce veșnic nu ne lasă, \nCe tot mereu dispare, — dar tot nu l-am pierdut.\n\nȘi inima ne bate pentru ceva ce nu e\nȘi sufletele noastre muncite sunt de-un ind, \nMenit să nu mai moară, ursit să nu apuie;\nȘi veșnic nasc mai multe, și toate pier *înd...\n\nȘi ascultăm doar glasul din inimile noastre;\nȘi poate asta-i calea, ori poate alta e...\nCeva e ce ne cheamă, ceva din zări albastre, \nCeva din altă parte, și nu pricepem ce...\n\nPe drumu-acesta merg...\nȘi totuși, Doamne, parcă e-n altă parte calea\nSpre care-aș vrea s-alerg .|1245
George Topîrceanu|Iubitei întristate|Aş vrea un cer albastru, şi pace, şi lumină,\nCa-n basme să-mi răsară în faţă o grădină,\nCu largi cărări umbrite, şi flori de liliac,\nŞi sălcii plângătoare pe-o margine de lac...\n\nIar tu să-mi fii acolo, izvor de fericire!\nCu ochii mari şi limpezi, cu mijlocul subţire,\nCrăiasa mea iubită — regina florilor —\nSă-ţi dau o veşnicie de nesfârşit amor!\n\nSă nu te văd iar tristă, — ci dornică de viaţă,\nCu zâmbetul pe buze şi rumenă la faţă,\nSă uiţi c-ai mers odată pe-al vieţii aspru drum,\n— Să nu te mai ajungă durerile de-acum...|714
Duiliu Zamfirescu|La lună|E noaptea caldă. Stelele uşoare\nClipesc din gene, line, depărtate.\nPe iazul morii apa nu mai bate;\nPe dealuri focul cel din urmă moare.\n\nPrivind pe ceruri căile stelate,\nAdorm în lumea lor fermecătoare.\nÎn somn răsare luna gânditoare\nŞi umple bolta de singurătate.\n\nO simt cum trece, clară, tot mai clară,\nPe-nchipuitul arc al hemisferei;\nO simt, dar nu o pot privi-n afară.\n\nAceastă nouă formă a durerii\nTu o cunoşti... Revino mâne sară,\nIcoana castă a nemângâierii!|507
Lucian Blaga|1917|Focul tăcu. E zi de odihnă. Privim din tranșee\nrețeaua, livada cu flori, și zdrențele-n sârmă.\nSimți Paștile-n liniști. Încă o dată cei zece\ntovarăși\nstăm într-o groapă, asemenea bărcii fără de\ncârmă.\n\nScumpe făpturi, fluturi mulți, năvălesc din\napus\ncu-nalte sclipiri jucăușe, curate.\nTrec pe deasupra în pâlcuri, culori salvate\ndin alt continent, cufundat și răpus.\n\nMâne bătaia va-ncepe din nou. Fii, inimă -\nlemn,\ncând fiecare-n tăcere se-ntreabă: care pe\nmunte\ncădea-va întâiul? - Când fiecare pe cealaltă\nfrunte\nar vrea să citească un semn.\n\nEu singur le zic: Fiți liniștiți! Odată cu zorile\ncădea-vor întâi nu oameni, ci florile!\nDedițeii aceștia cu bluze albastre,\npăpădii cu coifuri de aur ca ale noastre!|3263
Nichita Stănescu|Colinda pe loc|Niciodată nu putem greşi prea mult\ndin pricina propriilor noştri ochi care văd aceasta.\nŞi nici minţi nu putem prea mult să minţim\ndin pricina spaimei de-a rămâne noi înşine surzi.\n\nNici prea mult nu putem să trăim\nşi nici prea frumos nu putem să trăim.\nAltfel am putea să ne dezamăgim strămoşii.\nAltfel am putea să ratăm şansa de a se naşte\ncei care nu s-au născut.\n\nNe putem bucura numai atunci când nu ne vede nimeni,\nCând nu ne vedem nici măcar noi înşine.\nNu, noi nu ne mulţumim cu puţin,\ndar ştim că mai mult nu ni se cuvine.|3519
Zorica Laţcu|Bucurie|Ca sufletul de schimnic in pustie,\nAdanc patrund in tine, Bucurie!\nStrabat incet cararile desarte,\nIncolo, inspre miezul tau, departe.\nMa biciuieste vantul Tau fierbinte,\nRupand bucati din slabele-mi vesminte;\nMa bate soarele cu raze grele\nSi seceta-mi brazdeaza cute-n piele;\nMi-a ars dogoarea frigurilor chipul,\nM-a fript la talpi cu foc uscat nisipul.\nCa sufletul de schimnic in pustie,\nPetrec adanc in tine, Bucurie!\nCand lutul meu se mistuie-n dogoare,\nIn duh trimiti mireasma de racoare.\nCand sufletul mi-e foc fara prihana,\nIl potolesti cu ploile de mana...\nCand buzele imi tremura, uscate,\nIn duh reversi cuvinte luminate;\nSi cand de sete sufletul imi moare,\nTasnesc din tine tainice izvoare.\nCa sufletul de schimnic in pustie,\nTe preamaresc, izvor de bucurie!|4349
Ion Barbu|Înfrângere|Ca fruntea mea să poarte diademul\nCe fulgeră-n albastrele palate\nAm ridicat oștiri nenumărate\nȘi-ncrezător, dezlănțuii blestemul.\n\nDezlănțuii mulțimile-ntrunite\nȘi năpădită fu întreaga zare\nIar vremea prinse-ncet să desfășoare\nFuiorul ei de ore nesfârșite...\n\nMult timp, în pragul porții opaline,\nAm stat s-aștept herladu1 biruinții,\nAm stat să-ntreb cuprinderile minții\nDe crainicul trimis, ce nu mai vine.\n\nNu vine, căci spre culmile-nghețate\nOștirile n-au vrut să se îndrume,\nN-au mai dorit podoaba fără nume\nȘi n-au găsit albastrele palate.\n\nÎncât, sub vântul aprig de ispite\nS-au răzlețit din țară-n altă țară...\nȘi-acum se-ntorc în turme istovite\nHlamida să-mi sărute și să moară.\n\nOștirile se-ntorc. În juru-mi zborul\nȘi umbra morții darnic se împarte;\nPe când, prin doliul sălilor deșarte\nCu pași sonori pătrunde Învingătorul...\n\nSburătorul, 19 iunie 1921|811
Tudor Arghezi|Neant|Astupă fluierul, vioara\nOprește-o să mai sune.\nVreau s-amuțească tot ce cîntă,\nFlaute, naiuri, orgi și strune.\n\nVreau să adoarmă toate,\nSă nu răzbată nici- o șoaptă.\nSă văd că viață-i spînzurată\nÎntr-un albastru fund de noapte.\n\nTăceți copaci, tăceți fîntîni,\nCa și cum viața n-a-nceput,\nPămîntul nostru să ramîie\nÎn cer și soare, orb și mut.\n\nCăci ar ajunge o silabă\nRostită nu pot ști de cine,\nCa să se prăbușească iarăș\nTăcerea veche peste mine.\n\nMartie 1967|4186
Vasile Alecsandri|Ciclonul|Lunca mie drăgălaşă, de-a mea inimă cântată,\nIeri frumoasă şi-nverzită, astăzi zace inundată,\n\nCăci Siretul, mire barbar, de iubirea lui aprins,\nÎn a sale braţe crunte a răpit-o şi cuprins.\n\nDragă luncă! iarba-ţi verde şi a florilor comoară\nDispărut-au sub potopul ce din treacăt le omoară.\n\nApele mereu se suie; toate paserile-n zbor\nŢipă jalnic, îngrozite pentru cuiburile lor.\n\nDar o şi mai cruntă spaimă, dar o cumpănă mai mare\nLe aşteaptă, vai de ele! după crunta inundare.\n\nUn ciclon din zarea neagră, plin de fulgeri trăznitori\nVine, vâjăie şi urlă, aducând troieni de nori.|1993
Tristan Tzara|Înserează|Se întorc pescarii cu stelele apelor\nîmpart bucate săracilor, înşiră mătănii orbilor,\nîmpăraţii ies în parcuri la ora asta care seamănă cu vechimea\ngravurilor\n\nşi servitorii fac baie căinilor de vânătoare\nlumina-şi îmbracă mănuşi\ndeschide-te fereastră-prin urmare\nşi ieşi noapte din odaie ca din piersică sâmburul,\nca preotul din biserică,\ndumnezeu: scarmănă lâna îndrăgostiţilor supuşi,\nvopseşte păsări cu cerneală, înnoieşte paza de pe lună.\n-hai să prindem cărăbuşi\nsă-i punem în cutie\n-hai la pârâu\nsă facem oale de lut\n-hai la fântână să te sărut\n-hai în parcul comunal\npânâ o cânta cocoşul\nsă se scandalizeze oraşul\n-sau în podul grajdului să ne culcăm\ncă te înţeapă fânul şi auzi rumegatul vacilor\npe urmă li-e dor de viţei\nsă plecăm, să plecăm.|1944
George Coşbuc|Unul ca o sută|Uite, de-ar fi lege-n ţară\nSă popim pe toţi aceia\nCari fac vinului ocară\nŞi zoresc, că-i om nebun\nCine crede-n hori şi-n fete -\nEu pe cinstea mea vă spun :\nDe m-aţi bate-n toată ziua,\nNici de dascăl n-aş fi bun !\n\nÎnsă, de-ar ieşi vreo lege\nCă nevestele de-acuma,\nNu bărbaţii, vor alege\nPe primar, şi că-i iertat\nSă se caute vrednicia\nNumai după sărutat :\nDe v-aţi pune-n cap cu toţii,\nEu aş fi primar în sat !|665
Nichita Stănescu|Să nu se spargă gheaţa|"Să nu se spargă gheaţa înnegrindu-se\nlasă-i unii pe alţii, alţii pe alţii\nadormindu-se.\nLeneşi, somnoroşi, înalţii,\nMai bine dă ninsoare mărită.\nGeometrie, noi suntem elevi.\nSă cadă memoria noastră chincită\nprin evuri, prin evi.\nCoboară-n jos Luceafăr blând\ndincolo de materie\nunde dorm aiurând\nşi nu se mai sperie\nstrămoşii strămoşilor noştri muriţi,\nrămaşi în urmă, în urnă\nîngeri iubiţi\nfâlfâiţi deasupra în turmă.\n\nCine moare în zbor, să cadă deasupra-mi,\nîn spinarea mea îi dau voie...\nValuri putrede şi cascadă\ncu spume vertebre ale lui Noe\n\nAle lui A.\nAleluia.\n\nAleluia zic şi-atât.\nSă nu se spargă gheaţa;\nde cald îmi ţine\nşi de urât.\n\n* din volumul ""În dulcele stil clasic"""|1543
Emil Botta|Portret|Ridică-te din jilț, tată,\no, ce mare te-ai făcut,\nți-a crescut barba imensă,\nde nu-mi spuneai Emil, nu te-aș fi cunoscut.\n\nȘi mâinile tale sunt pline de pământ, de ceață...\nCum ai ajuns aici dintr-o noapte fără hotare?\nN-ai găsit pe acolo un ac și un fir de ață\nca să-ți coși haina și desfundatele buzunare?\n\nSubterani, de ce i-ați ros ghetele?\nDe ce i-ai spart sticla ochelarilor, tu argilă?\nNoapte, de ce i-ai topit pe buze\nveninoasa pastilă?|2868
Radu Gyr|Jind|Uneori, noaptea, dintre ziduri severe\nfur prin poartă de fier ferecată\no zdreanţă de stradă sau câte-o muiere.\nCu gură mai roşie ca o muşcată.\n\nUn haimanalâc pe chei până-n zori.\nAh ! O beţie-ntr-o crâşmă uitată ;\nşi dragostea ridicată de subţiori\nmuşcată şi îmbrăţişată.\n\nSeara, sub mâna ce vrea să alinte\npâinea de orz şi tărâţă\nputernică, neagră, fierbinte,\nzvâcneşte viu ca o ţâță . . .\n\n\nDar nu ! Celulă este murdară,\nmă strânge de gât, mă sugrumă.\nNoapte, sorbi-ţi-aş drojdia-amară\nşi canea ta rece de spumă.\nAş trage o duşcă, pe beregată,\nde libertate şi de lumină\nca un trăscău care-mbată,\nca o prăştină . . .\n\nNăuc, prin vizetă ochilul urmăreşte\nca din străfundul unei gropi\ncum domnişoara luna scânceşte\nsiluită de plopi.|1780
Radu Stanca|Vanitate la Pontul Euxin|Mare zadarnică ! Mare zadarnică !\nArsă de patimă eşti prea nedarnică.\nCu toată apa ce-ai strâns-o-n pântece\nN-ai stropul care să mă astâmpere.\n\nMare de platină, mare de platină,\nTu nu eşti dulce nici cât o lacrimă,\nÎncât degeaba ţi-admir stihiile\nCu gust amar, ca zădărniciile.\n\nInaccesibilă şi neavută,\nNu cunoşti gura — ah ! — care sărută ...|1869
Alecu Donici|Galbenul|Ţăranul a găsit un galben ruginit,\nPe care lui îi da destui bani de argint.\nDar el a zis în sine:\n”Să-l schimb aşa nu-i bine.\nAcum am priceput că trebui curăţit,\nPentru ca să câştig pe el preţ îndoit„.\nŞi înturnându-se acasă a luat\nNisip şi cărămidă,\nCu care galbenul atâta l-a frecat,\nÎncât l-a şi făcut curat ca o oglindă,\nDar numai a scăzut din greutate mult\nŞi preţul cel dintâi la galben a pierdut.\nIdeea fabulei e lesne de-nţeles.\nPărinţilor! pe voi priveşte mai ales.\nCăci voi nu trebuie să vă siliţi\nÎntru ştiinţe multe pe fii să pospăiţi;\nCa să le daţi un lux, un amăgitor nume,\nŞi să dispreţuiţi plecări fireşte bune,\nScăzând greimea lor în cumpenele lumei.|67
Virgil Carianopol|Unde este acel bătrân povăţuitor?|Mă recunosc\nla poarta aceasta\nfără amintiri,\nsingur, cu revolta mea spărgând geamurile\nDa, aici ca şi în alte părţi\nmă ştiu\n\nDar de ce îmi amintesc de voi\nca de un revolver?\nDe ce îmi aduc aminte de femeia\ncu privirile atârnând în mine\nca nişte fructe?\n\nTe cunosc linişte\nca un loc viran,\nte recunosc adolescenţă\ndărâmată peste mine ca o casă\nşi pe tine dimineaţă\njucându-te cu cocoşii\n\nAh! copilărie cu pantalonii\nsfâşiaţi de câini\nunde este vacanţa care în fiecare toamnă\nse prefăcea într-o pasăre călătoare?\n\nEram eu atunci, sau noiembrie?\nEram noi, sau poienile cu gâturile întinse\nspre setea verde a porumburilor?\nUnde sunt umbrele noastre\ncu genunchii somnului pe pleoape?\nUnde sunt eu?\n\nO! călător de fum,\ntu care n-ai avut nici odihnă nici iubite\ndescoperă-te şi stai\naici este o bancă pentru amintirile obosite.\n\n(din vol. Un ocean o frunte în exil, 1934)|4342
Zorica Laţcu|Împăcare|Cu sufletul spre Domnul am strigat:\nIisuse-al meu, de pacea Ta mi-e sete.\nMa tine lutul meu, de lut legat,\nSi-n van vrea fierea lumii sa ma-mbete.\nSpre Tine merge dorul meu intreg,\nLa Tine-mi este orisice dorire.\nCi lasa-ma de lut sa ma desleg,\nSa vada sufletu-mi a Ta marire.\nMi-e sete de odihna, Doamne-al meu,\nMi-s mainile si talpile o rana.\nDin coasta sange-mi picura mereu,\nIn drumul de pacat si de prihana.\nPrimeste-mi, Bune, sufletul stingher,\nGateste-mi Insuti locul de hodina,\nMa lasa astazi sa ma inalt la cer,\nDezleaga-ma de haina mea de tina.\nSi glasul Domnului grai raspuns:\nDurerea ta ma sfasie de mila,\nCand plansul tau la mine a patruns,\nMi-a inflorit o rana-n piept, copila.\nRidica-n slava ochii tai uimiti\nSi-mi vezi durerea spinilor pe frunte;\nPriveste-n ochii mei de plans topiti\nSi-n palme vezi-mi chinurile crunte.\nEu n-am cerut atunci sa vin in sus,\nDesi Parintele ceresc mi-e Tata;\nDin cupa am sorbit amar nespus,\nSi cupa mea e-n veci nedesertata.\nDar rana ta ma doare mai cumplit,\nPe cruce-am sangerat si pentru tine!\nTe-am cunoscut din veci si te-am iubit,\nSi-i grea povara dragostei depline.\nSi-am inganat, cu duhul umilit:\nPrimeste-ma-n iubirea Ta cereasca,\nSi lasa Doamne-n lutul istovit,\nDureri si rani in sange sa-nfloreasca.|4360
Nicolae Labiş|Geneza|Atunci, trecând suierător prin vid,\nDin zbor se închega un bloc lichid,\nSe rotunjea în goana-i purpurie\nȘi-și alegea o cale pe vecie.\nPe el se-amestecau în văi grozave\nPuhoaiele de ape și de lave.\nDeasupra, nori clocotitori și ceață\nAcopereau priveliștea măreață.\n\nMateria își începea, enormă,\nViața-n cea mai primitivă formă,\nCu deplasări spasmodice-n mișcare,\nCu largile-i contraste țipătoare.\nN-au fost atunci timpane să audă\nAcele chinuiri de lume crudă\nA cărora ecouri, distilate\nSunt azi în mii de sunete curate.\n\nNe-am închegat din ape și din foc,\nNe decantăm în straturi sociale,\nSe-adună tot mai harnic la un loc\nAzbest cu-azbest, metale cu metale.\nNutrim un vis și năzuim spre el,\nNoi, fauna semeață a furtunii,\nSă sune dintr-al nostru viu oțel\nCuratul sunet al perfecțiunii.\n\nMult până-atunci. Dar dacă se-nfiripă\nPuțin măcar din visul arzător,\nPe nervii noștri va vibra o clipă\nEcoul sunetului viitor.\nȘi-asemeni clipe de vor fi mai dese,\nDac-am lovi-n dușmanii dimprejur,\nMai repede din ele se vor țese\nPrezentul bun și viitorul pur.|1637
Lucian Blaga|Basm lângă focul de stână|Ascultam în copilărie basmul\nce păstorul mi-l depăna, sporindu-mi\nnegrăita mare mirare lângă\nfocul de stână.\n\nRidicând a joacă jar crud în palme,\nspune vorbă rară păstorul despre\nritul, cursa și iscusința fiarei\nfață de fiară.\n\nLupul după ce în poiană-și rupe\nmielul-nouraș la izvor se duce\nbotul să și-l spele de sânge. Linge\nlabe și urme.\n\nFiara mi-o închipui cum drege noaptea\nînăspritul șipot, cum ochiul apei\nea de gheață-l sparge. Să-și piardă pete\ndâră, mirosuri.\n\nLupul știe, din amintirea veche\na sămânței sale, să-și poarte grije,\ncăci feroci devin frați și semeni dacă\nadulmecă sânge.\n\nPort pe gură cruda aromă-a gurii\ntale. Ploi de stele curgând n-o spală.\nCum m-ar sfâșia, de-aș ieși-n cetate,\nfrații mei, lupii!|3291
Elena Farago|De ziua mamei|Eu nu sunt destul de mare\nCa să pot să-nvăț măcar,\nDe pe carte, o urare,\nȘi nu sunt destul de mare\nCa să-ți dau un dar.\n\nDar îți dau o sărutare,\nIci, pe obrăjor,\nȘi pe mâna asta care\nMă-ngrijește-n fiecare\nZi, cu-atâta dor!\n\nZile lungi și voie bună\nÎți doresc eu mult,\nȘi mă rog de flori să-ți spună \nSă mă ierți, mămică bună,\nCă nu știu mai mult!|533
Octavian Goga|În brazi|În tăinuita brazilor răcoare\nNe-a surghiunit iubirea vinovată,\nCum stăm aşa sub bolta înstelată,\nPădurea neagr-o catedrală pare.\n\nSingurătatea ei înfricoşată\nTrezeşte-n noi o lungă-nfiorare,\nDin orice brad ne tulbur-o mustrare\nŞi tot mai greu păcatul ni-l arată.\n\nPe rând, pe rând, o teamă ne supune,\nTrecutu-ntreg în inimă ne-apasă,\nPiedută tu oftezi, o rugăciune...\n\nÎmi spui apoi cu glas sfârşit de trudă:\n— E Dumnezeu aici la el acasă,\nVorbeşte-ncet, că poate să ne-audă!...|1686
Duiliu Zamfirescu|Ofelia|Pe cap cu veștedă cunună,\nCu ochii mari sub gene plînse,\nCu brațele de sine strînse,\nPrivește, mută, către lună,\nSalcîmii, prinși ca de fiori,\nAu nins pe apa de pe prund,\nÎncununînd cu albe flori\nIcoana stelelor din fund.\n\nDar iat-o, a ajuns la rîu;\nÎn juru-i rochia și-o strînge,\nDintr-un salcîm un ramur frînge\nȘi floarea și-o anină-n brîu.\nApoi, pe apa curgătoare,\nCu fața către cer senin\nȘi-ntinde brațele și moare:\nSuflet, în lumea lui, străin.\n\nPe sub frunzișul înverzit,\nSub bolți feerice de stele,\nÎn cîntece de păsărele,\nConvoiul trece liniștit.\nÎn lungul vremii, călător,\nEl se tot duce și se duce,\nCăci moartă-i moarta din amor:\nNici țintirim, nici semn de cruce.|512
A. E. Baconsky|Pescărușii|Pescărușii răsar dimineața din apă\nCa niște nuferi ai mării ;\n\nO clipă plutesc pe-ntinderi albastre\nȘi vântul apoi le răpește petalele albe\nRotindu-le prin aer sclipitoare,\nApropiindu-le de valuri\nȘi iarăși ridicându-le-n văzduh\nPână sus unde orice făptură dispare.\nE țărmul galben — și din larg\nVin valuri străvezii și amare.\nÎncet-încet îmi vor pătrunde-n suflet\nCetățile lor călătoare.\nCine mai știe ce drumuri\nAm coborât de la nord\nCa să colind rătăcind\nPe nisipul fierbinte.\nAșa cum aș vrea să uit orice mișcare,\nAș vrea să tac, să nu mai spun nimic —\nCuvintele mi se topesc în valuri\nFăcându-le și mai albastre —\nAcum ascult în ritmul mării glasuri,\n\n\nE-atâta pace-n preajmă — doar pescărușii\nSclipind între apă și cer,\nMi-aduc iarăși aminte de timp\nȘi toate ce trec înainte.\n\nVine seara — și marea,\nRostogolind talazuri pe nisip,\nRespiră mai arar, mai depărtat,\nȘi vin din larg pescarii obosiți\nVâslind încet pe apa care arde\nAtinsă de amurg,\nCântând un cântec despre fete și sălcii,\nRidicând din când în când spre cer\nChipuri bărboase și roșii\nCa tufele de trandafir sălbatic toamna,\nApoi vine vremea când toate se sting\nDe parcă se scufundă lin în mare\nȘi vântul iar coboară petalele de nufăr,\nIar stolul pescărușilor dispare.|23
Eusebiu Camilar|Ulciorul|Rămâi să mai ciocnim o cupă\nLa hanul vechi de pe coclauri,\nCăci pentru vin și pentru tine\nMai am în sân trei pumni de aur.\n\nRămâi să-nmormântăm tristețea\nȘi setea fără de-alinare\nCu vinul negru de la hanul\nDin valea umbrelor fugare.\n\nȘtii tu, frumoaso, că ulciorul\nDin care bei înfrigurată\nE făurit din taina sfântă,\nDin taina unui trup de fată?\n\nL-a făurit cândva olarul\nCel inspirat de duhul rău,\nDin taina unui trup de fată\nFrumos și cald ca trupul tău.\n\nÎnmiresmează-te, frumoaso,\nCa pe-un altar de mirodenii,\nCât zarea-i plină de albastru\nȘi lumea plină-i de vedenii.\n\nȘi-atât cât drumurile vieții\nMai au pe margini bucurii,\nCăci mâine în zadar vei bate\nLa porți de suflete pustii.\n\nIubește-mă acum căci anii\nNebănuiți vor pune frâu,\nIar clipele iubirii noastre\nSe scurg ca undele pe râu.\n\nCa mâine-om putrezi-n morminte,\nUitați, nepomeniți de nimeni,\nCa mâine vor veni olarii\nSă fure lut din țintirime.\n\nIar trupul tău, care mi-e astăzi\nCel mai iubit dintre limanuri,\nVa fi un biet ulcior din care\nVor bea drumeții pe la hanuri|606
Octavian Goga|Sângele|Tu, răzvrătit potop de sânge,\nCe-mi fulgeri tulbure prin vine,\nŞi-n flacăra-ţi ce nu se stinge\nEşti pururea stăpân pe mine;\nTu, bl?stem fără dezlegare,\nPorunca din uitate vremuri,\nÎn goana mea fără-ncetare\nCu taina ta tu mă cutremuri..\n\nCe vifore înfricoşate,\nCe patimi fără de măsură,\nŞi din vechime ce păcate\nÎnchizi în orice picătură?\nDin care strigăt de chemare,\nDin ce fior aprins de luptă,\nDin ce adâncuri îmi tresare\nZvâcnirea ta neîntreruptă?\n\nPesemne veacuri îşi topiră\nAl urii uragan de lavă,\nŞi-n stropii tăi îmi plămădiră\nO veche, trainică otravă...\nOri, poate, lacrima ce-o zvântă\nDe mult o biată casă mută,\nŢi-a dat drept moştenire sfântă\nDurerea ei nepricepută...\n\nDe-aceea fără de repaos\nÎţi port cântările pribege,\nŞi sufletu-mi pierdut în haos\nAcelaşi vaier înţelege.\nTu, veşnic însetat şi dornic,\nÎmi ceri aceeaşi sărbătoare,\nEu, ucenic al tău statornic,\nEu strig în lume ce te doare...\n\nAzi călător fără de ţară,\nVisând o nouă dimineaţă,\nCa un drumeţ într-o Sahară\nAscult eterna ta povaţă...\nPovara zbuciumelor grele,\nCe mă apasă azi în cale,\nNu-i valul gândurilor mele,\nE legea drumurilor tale...|3779
Adrian Păunescu|De dragoste|Acest cadavru este fostul Noe,\nCare-a salvat idei, orgolii, specii,\nPe Noe jur acum, pentru toți vecii,\nCă pentru a iubi eu nu cer voie.\n\nCi nu mă umili, amară lume,\nNu-mi cerceta conștiința și cearceaful,\nCă te blestem să se aleagă praful\nDe tine, de-al tău drum și de-al tău nume.\n\nIată-l pe Noe, podidit de viermii\nPe care i-a salvat, salvând și lumea,\nTu, lume, ce-ai gustat deșertăciunea,\nDe ce mă dai cu capul de toți țărmii?\n\nNu simți că, dacă pier, te las săracă,\nDoar poruncind cuvintelor să tacă?\n\n(Pămîntul deocamdată, 1977)|4438
George Bacovia|Destul|Când voi fi liniștit, voi scrie un vers\nÎn care veți vedea că sunt părăsit -\nVoind să descifrez ceea ce era șters,\nAproape, nu mai știu ce-am voit...\n\nPlângând, mi-am spus să nu mai plâng -\nEu aveam...\nCine mai știe, și eu, ce gândeam,\nAltădată, în crâng!\n\nVoi scrie un vers, când voi fi liniștit...|615
Adrian Păunescu|Copiii de țărani|Poemul acesta îl scriu într-o noapte,\nPuțin după ziua de treizeci de ani,\nE-un scrâșnet, un plânset, un geamăt de șoapte,\nCăci e pentru voi, fii curați de tărani!\n\nCând țara îndreaptă și legi, și-a sa cale,\nCând sus în idee nu-i loc de abuz,\nMai sunt de-mplinit și la capăt de dus,\nDorinți izvorând din nevoi sociale.\n\nȘi una e-aceea că încă la țară\nNu-i școală făcută cum e la oraș,\nCă fiul țăranului, totuși, nu poate\nIntra-n facultăți cu același curaj.\n\nEu știu câte lucruri în țară sunt gata\nȘi câte vor fi, dacă suntem cuminți.\nDar una e dacă director e tata,\nȘi alta e dacă-i țăran de la Vânt...\n\nEu, iată, priviți, sunt un fel de director,\nN-aveți nicio grijă că vă voi minți,\nAm și eu copii ce pot fi de bani gata\nCu toate-i îndop pentru că-mi sunt copii.\n\nDar țara stă-n alții întâi, și pe urmă\nÎn fiii aceștia de directorași,\nNu, satele noastre nu sunt trista turmă\nCe lâna și brânza trimite-n oraș!\n\nProducția lor cea mai sfântă sunt fiii!\nLor li se cuvine răsplata de preț,\nȚăranii dau aur, când dau României\nCurații lor fii, rod al unicei vieți!|2215
Adrian Păunescu|Abia acum|Rănit la piept de crivăţul câinesc,\nCe-mi bandajează rănile cu luna,\nAbia acum încep să te iubesc\nCând simt că te-am pierdut pe totdeauna.\n\nŞi rănile mereu mă vor durea,\nSlăvind întâmpinarea ta târzie\nŞi-abia acum îţi spun „iubita mea”,\nCând nici nu-ţi ştiu adresa spre a-ţi scrie.\n\nDeodată, apa lumii te-a-nghiţit,\nDeodată, am rămas rănit de crivăţ,\nGesticulând spre minus infinit\nŞi construind delicte împotrivă-ţi.\n\nAtunci când totul se-ntâmpla firesc\nNe-mpotriveam ca soarele şi luna,\nŞi-abia acum încep să te iubesc\nCând simt că te-am pierdut pe totdeauna.\n\nDeodată, ce spun eu şi ce spui tu\nSunt două îngheţate limbi străine\nŞi la hotarul dintre da şi nu\nUn martor mut mi-ar tot vorbi de tïne.|2151
Adrian Păunescu|Adio, adică rămâi|Nu înseamnă da, iubire,\nCând zic da, înseamnă nu,\nCând zic tu, lovesc în mine,\nCând zic eu, înseamnă tu.\n\nSe-ntâmplă, în fiece clipă,\nMereu, întâmplarea dintâi,\nIubire, ascultă-mă bine,\nAdio, adică rămâi.\n\nCuvintele toate-şi pierd sensul,\nSpun tâmplă şi cred că-i călcâi,\nIubire, ascultă-mă bine,\nAdio, adică rămâi.\n\nPe sobă sunt blocuri de gheaţă,\nLa Cercul Polar cresc lămâi,\nEu nici nu mai ştiu adevărul,\nAdio, adică rămâi,\n\nlubindu-te, parcă-ţi port ură,\nReproşuri, când fac, te mângâi,\nSpun viaţă şi tu auzi moarte,\nAdio, adică rămâi.|2156
Nichita Stănescu|Basorelief cu eroi|Soldaţii cei tineri s-au aşezat în vitrină,\nchiar aşa cum au fost găsiţi, împuşcaţi în frunte,\nca să fie vazuţi s-au aşezat în vitrină,\nrespectându-şi întocmai mişcarea lor ultimă,\nprofilul, braţul, genunchiul, mişcarea lor ultimă,\ncând au fost împuşcaţi pe neaşteptate în frunte\nsau între omoplaţi cu o flacără mai subţire\ndecât un deget de copil care arăta luna.\n\nÎn urma lor a rămas goală baraca,\nmirosind a obiele, a ţigări strivite, a fereastră închisă.\nValizele de lemn care umplu baraca\nmai clănţăne încă din fierul minerelor,\naşa cum clănţăne luna din fierul minerelor\nacum, cu puţin inainte de-a fi deschisă,\nca să se caute-n ea scrisorile vechi şi fotografiile vechi\nale timpului.\n\nSoldaţii cei tineri stau daţi cu ceară\npe feţe şi pe mâini, ca să lucească\ndaţi cu ceară ca să lucească, daţi cu ceară,\nşi aşezaţi întocmai aşa cum erau în secunda\ncând viaţa s-a rupt şi moartea a-nghiţit secunda.\n\nStau aşa nemiscati, ne-ncetind să luceasca,\nşi noi ne uitam la ei cum am privi luna\nrăsărind chiar din mijlocul pieţii.\n\nPentru noi, care suntem acum de-o vârsta cu ei,\ndeşi stau de ani lungi în vitrină,\npentru noi, care i-am ajuns din urmă şi trecem de ei,\nşi inimă bătând avem, şi memorie,\no proaspătă, din cale-afară de proaspătă memorie,\nsoldaţii cei tineri s-au aşezat în vitrină\nşi se imită pe ei însuşi într-una,\nca şi cum ar fi vii.|3500
Nichita Stănescu|Colinda de inima|Voi colinda cu inima mea\nmergand prin zapada,\nmana mea in cinci colturi ca o stea\nincepe cuvinte sa vada.\n\nBratul meu, o coada de cometa;\numarul si pieptul meu - cer.\nCaldura lor secreta\nluceste albastru de ger.\n\nSa fiti linistiti, sa aveti parte de liniste alba\nsub cetina verde impodobita.\nOchii mei, doua vergele-ntr-o salba,\nimpodobesc ora, clipita.\n\nAve voua, barbatilor, femeilor,\ninima mea va saluta,\nninge deasupra secundelor, orelor,\ncu zapada argintie si muta.\n\nDing-dang, numai inima, ding-dang numai ea\nbate la mesele voastre,\nin noaptea aceasta e-o singura stea\nsi-o nenumarare de ceruri albastre.|1389
Vasile Militaru|Colind|Bună dimineaţa la Moş Ajun, Române-frate,\nDin brazda căruia mereu străinii-şi fac palate!…\nColindători cu doruri mari, cu stele-n suflete şi-n gând,\nVenim la tine, frate blând,\nPrin vifor drumul străbătând…\n\nSpurcaţii lupi gonesc în turmă,\nAdulmecând a noastră urmă,\nSă nu ne lase să-ţi aducem urarea unui trai mai bun,\nDar lupii vor cădea cuând, c-avem toţi bâte de-alun….\nBună dimineaţa la Moş Ajun!…\n\nE ceru-ntunecat ca un mormânt\nA cărui candelă s-a stins de vânt\nŞi crucea-i sub viforniţă s-a frânt…\nPrin întuneric, paşii noştri grei\nAbia găsesc cărarea spre-al tău sărac bordei…\n\n\nSi-n timp ce vântu-n hornuri stă soarta să ţi-o vaite,\nNoi, cei goniţi de haite,\nLa geamul tău, Române, — c-un vis ce vrea să stea\nIntruchipând a Tării strălucitoare stea, -\nCântă-mu-ţi, azi, cu în gene de lacrămi cald adun:\nBună dimineaţa la Moş Ajun?…\n\nRomâne-frate, — astăzi nu-ţi cerem colindeţe,\nCi să ne vii în ceată, cu durde şi sineţe,\nSă doborâm toţi lupii ce urlă pe moşie\nŞi vor să ne sfâşie!…\n\nAltminteri, mii de haite s-or năpusti pe tine\nŞi s-or înfige-n gâtu-ţi spurcatele jivine,\nŞi oasele-ţi trosni-vor în gura lor de fiară,\nŞi toţi colindătorii cu stele au să piară…\n\nAi înţeles, Române din sat şi din cătun?\nBună dimineaţa la Moş Ajun!…|4295
Emil Brumaru|A cincea elegie a Detectivului Arthur|Ieșisem din cinematograful acela de la periferie unde\nrulase-un film mut,\nȚinându-ne-atât de sfioși de mână... Cânta un pian...\nȘi când ne-am oprit în mijlocul străzii și m-ai întrebat,\nvisătoare, ce am,\nUitându-ne țintă unul la altul, deodată, ne-am\nrecunoscut!\n\nEram (Dumnezeule!) domnul ce tocmai coborâse din\nvechea cabrioletă,\nCu fracul boțit și jobenul sub braț, venit ca să fure spre\nseară,\nMotanul familiei și tu erai, sigur, naiva subretă\nCe-l vede și țipă, și el o împușcă-ntre sânii bombați,\nși-apoi o iubește-n cămară...\n\nȘi-atunci ne-am dat drumul la mâini și-amândoi, pe\ntrotuare,\nAm luat-o la fugă cuprinși de-o teribilă panică\nȘi-n urmă, deasupra grilajelor, cărnoase și\nnecruțătoare,\nPlante gigante creșteau, ca să ne tragă-napoi, în\nGrădina Botanică!!|4628
Mihai Eminescu|Felicitare lui Samson Bodnărescu|N-am știut cum că în ziua\nDouăzeci și șapte iuni,\nÎși serbeaz-aniversarea\nToți voinicii și Sămsunii.\n\nÎn biserică asemeni\nCât îmblai pe la icoane,\nN-am văzut pe sfântul Simson\nPrea iubitule Samsoane.\n\nȘi aflând de-așa minune\nEu scrisei aceste șire,\nDorind multă sănătate,\nViață lungă și sporire.\n\nȘi spre semn caracudistic\nÎți trimit această cartă,\nIar tu spune printr-un distic\nCum că cei absenți se iartă.|1146
Vladimir Streinu|Diana|Am văzut, am văzut pe\nDiana!\nEu ardeam în tufiș ca satirii:\nAvea arc vibrator cum e-al lirii\nȘi tot arc vibrator și sprânceană;\nLuminos o vestea cornul lunii,\nTremurau sub arginturi alunii,\nEra ea, era ea - năzdrăvana!\n\nEra ea, nu era - năzdrăvana?\nC-am sărit din tufiș ca satirii\nȘi-am văzut doar pe cer steaua\nLirii,\nAmintind arcul ei și sprânceana;\nSta-n cerești panoplii cornul lunii,\nAromiți visau veverițe alunii,\nAm văzut, n-am văzut pe\nDiana?|2136
Nichita Stănescu|Nașterea|M-am trezit dintr-un somn pe care nu l-am dormit.\nAş fi fost un arbore binemirositor\ndar mă chinuia foamea arborilor binemirositori.\nAş fi fost un lup urâtmirositor\ndar mă chinuia foamea lupilor urâtmirositori.\nAş fi fost apă de ocean\ngreoaie şi sărată\ndar mă chinuie foamea apei de ocean\ngreoaie şi sărată.\nAş fi fost stânca verde a unei insule\ndar mă chinuia foamea stâncii verzi de insulă.\nAş fi murit, da, aş fi murit\ndar mă chinuia foamea unei vieţi\nnetrăite.|1475
Alexandru Macedonski|Noaptea neagră|Cu norii ce afar' s-adună\nAcoperind şi cer şi lună,\nDe la fereastra mea, sub coaste,\nCălări pe beznă, ca prin basme,\nZăresc un şir grozav de iasme\nCe sunt a iadurilor oaste.\n\nHop! Hop! Se duc mereu la vale,\nŞi parcă m-ar privi cu jale,\nŞi parc-ar râde câteodată...\nCăci spăimântoasele lor rânduri\nSunt ghiana ce o port în gânduri,\nSunt mintea mea întunecată.\n\nCocoşul ce-nspre ziuă cântă\nCu glasul lui nu le spăimântă...\nHip! Hip! — curg iezmele întruna,\nŞi dacă las perdeaua iute,\nAtunci, odaia, pe-ntrecute,\nMi-o umplu, una câte una.\n\nHa! Ha! — Şi grabnic mă-nconjoară\nRâzând de-un râs ce mă doboară,\nIar în mijlocul lor, îndată,\nPe când mai mare e vârtejul,\nUscându-mi gura şi gâtlejul,\nMă pun, şi trag o horă lată.|144
Ion Minulescu|Degetele-ți smirnă și tămâie|Degetele-ți smirnă și tămâie\nȘi sub gene ochii-ți negri, goi,\nNu mai simți de-acuma nici durere\nȘi nici milă pentru noi...\n\nVestitoare-a dulcei primăveri\nȘi a ultimului vis -\nDumnezeu pe-o scară albastră\nTe va duce-n Paradis.\n\nUn biet diacon descifrează\nSlova sfintelor canoane,\nMăturând cu barba-i albă\nVechiul praf de pe icoane.|3147
Tudor Arghezi|Psalm|(Ruga mea e fără cuvinte...)\n\nRuga mea e fără cuvinte,\nŞi cântul, Doamne, îmi e fără glas.\nNu-ţi cer nimic. Nimic ţi-aduc aminte.\nDin veşnicia ta nu sunt măcar un ceas.\n\nNici rugăciunea, poate, nu mi-e rugăciune,\nNici omul meu nu-i, poate, omenesc.\nArd către tine-ncet, ca un tăciune,\nTe caut mut, te-nchipui, te gândesc.\n\nOchiul mi-e viu, puterea mi-e întreagă\nŞi te scrutez prin albul tău veşmânt\nPentru ca mintea mea să poată să-nţeleagă\nNengenunchiata firii pe pământ.\n\nSăgeata nopţii zilnic vârfu-şi rupe\nŞi zilnic se-ntregeşte cu metal.\nSufletul meu, deschis ca şapte cupe,\nAşteaptă o ivire din cristal,\nPe un ştergar cu brâie de lumină.\n\nSpune tu, Noapte, martor de smarald,\nÎn care-anume floare şi tulpină\nDospeşte sucul fructului Său cald?\n\nGătită masa pentru cină,\nRămâne pusă de la prânz.\nSunt, Doamne, prejmuit ca o grădină,\nÎn care paşte-un mânz.|1979
Radu Gyr|De ce?|Și dacă sunt, de ce să nu mai fiu?\nDe ce să-nchei, de-am început o clipă?\nDe ce nu pisc de piatră, ci risipă,\nde ce o zi și nu mileniu viu?\n\nSă cad, de ce?când mi-a crescut aripă —\nDe ce fum sterp, când flacără mă știu?\nSunt harfă, nu mă vreau liman pustiu,\nnu haos orb, ci germen care țipă.\n\nDe ce tăcere surdă, când m-aud\nca o rotire-a astrelor supreme?\nDe ce uscată scorbură de-agud,\n\ncând scapăr crengi ca niște diademe?\nȘi când sub biciul patimii asud,\nde ce să-ngheț, crucificat pe vreme?|3873
Mihai Eminescu|Valuri lungi de flori albastre|Valuri lungi de flori albastre,\nValurile unei iniști,\nÎmplu sufletu-mi de vraja\nA nemaisimției liniști.\n\n[1876]|3481
Ilarie Voronca|Orașul fără nume|Într-o dimineață, întâia oară pe străzile unui oraș,\nTu, călător abia sosit pe străzile unui oraș,\nAi lăsat marea în port ca pe-o valiză plină cu unelte și haine de călătorie.\nO! cum mai strălucesc vitrinele, obrajii, anotimpurile.\n\nTreci atât de invizibil, atât de transparent printre localnici,\nFără să-ți pese de graba lor, de bucuria sau de tristețea lor, într-o dimineață, călător abia sosit pe străzile unui oraș.\nO!\nCât de proaspăt sună vocile!\nO!\nDulceață a unei lumi fragede!\n\nSunt cristale și flăcări. în chioșcuri,\nMuzici albe și ape minerale între priviri plutite.\nPărul femeilor se apropie sau se depărtează ca o altă zare,\nAtât de liber, hohot de râs, spumă printre acești localnici.\n\n\nTu, străîn, nu te închini în temple, nu gâfâi în ateliere,\nNu calci pe furiș pe dinaintea\nDomnului\nContramaistru,\nDomnului\nDirector,\nNu aștepți ceasul să sune o întoarcere grăbită, tristă,\nTu singur în acest oraș plutind ca o mireasmă sălbatică adusă de vânturi.\n\nSunt și ganguri răcoroase și scuaruri cu nisipuri solare\nȘi tramvaie cu clinchetul limpede și băcănii cu fructe exotice\nO!\nFanfare, mulțimi fastuoase!\nO! heralzi și mărfuri strălucitoare, într-o dimineață, întâia oară pe străzile unui oraș!|778
Adrian Maniu|Priveliște blestemată|Cerul îngroapă\nstele ce scapă.\nClopotul bate\nruga de seară\niară și iară.\nLuna - o gheară.\nNoaptea se zbate\nși ne-mpresoară.\n\nPomii nebuni\ncresc în furtuni.\nCerul s-a-nchis.\nUltimul vis\ncalea coboară,\ndreaptă, ușoară,\npînă-n abis.|43
Marin Sorescu|Iluziile|cred în valoarea de schimb a iluziilor\nele se scarpină în ureche cu piciorul\nele funcţionează mereu pe dos\niluziile sunt arma cu care împuşcăm râsul\niluziile sunt foarte amuzante\nla orele de audienţă\nîndrugă verzi şi uscate\nşi nici nu-ţi vine să crezi ochilor\ncâtă credinţă pun ele în ele însele|2599
Nichita Stănescu|Cu bulgări de zăpadă-n mâini|Cu bulgări de zăpadă-n mâini\nazvârl în focul veşnic.\nO zână, ninsă săptămâni,\nîmi ţine luna sfeşnic\n\ncând, aplecat şi încordat,\nîn focul veşnic bulgări reci\nazvârl, mai alb, mai nepătat\ndecât au fost în veci.\n\nSe stinge? Nu se stinge, nu!\nEl arde-n flame lungi şi iată\nsprânceana mea-i de fum acu\nşi fruntea încordată.\n\nApă şi foc, gheaţă şi fum, -\nazvârl şi strig, azvârl şi strig:\nPriviţi-mă, trăiesc şi sunt acum,\nşi mă las nins şi nu mi-e frig.|3523
Ilarie Voronca|Mai târziu|prin gratiile cerului zilele se dau peste cap ca maimuțele\nmarea își scoate limba la stele, vântul\nca un preot în odăjdii oficiază între frunzele de tăcere\n\nși iată că trăsura somnului sărbătorească\nintră pe potecile privirii în catifea nisipul,\ninima ca o poartă de bronz sună venirea,\nheliotropii lunii alunecă pe scările aerului,\nmesteacănii își pun șorțuri albe ca infirmierii,\ndin depărtări cornul de vânătoare tulbură sufletul\nca un acvarium|3034
Radu Gyr|Elegie de Craciun|Un cantec aureste si-o stea la geam se-aprinde\nsi-o ciocanire alba in visul dinspre strada.\ne pas se mai opreste in gheata si zapada,\nla casa zavorita de astazi sa colinde?\n\nPe lenesa beteala de trista promoroaca \naud colindatorii cu steaua de clestar \nsi inteleg ca-i steaua anilor limpezi, dar\no las pe sub fereastra sa lunece, sa treaca.\n\nSi magica lui usa trecutu-ncet si-atinge\nsi vad un pom de aur cand se deschide usa?\nDar daca mana, grabnic, luminile le stinge\nsi smulge mandarina si toba si papusa?\n\nCine-a gonit din bradul cu inimi mici de stele\nsi n-a mai vrut din aur sa cheme inapoi\ningerii tristi de zahar si saniile moi\nzambind cu Mosi-Craciunii de turta dulce-n ele??\n\nS-au stins in brad luceferi si portocale-n mine.\nZac jucarii de vise pe fund uitat de lada.\nIn scrinuri vechi dorm ingeri si inimi de zapada\nsi zilele de aur ca niste mandarine.\n\nSi doar colinda curge? De ce atata zvon,\ncand mana ostenita nu-i face semn sa vina?\nE mai adanc, cand ninge pe cantec si lumina,\npeste colinda vietii si steaua de carton.|1765
Alexandru Vlahuţă|Dorul|Îmi arde inima de dor\nŞi plîng cumplitu-mi chin,\nAh ! n-am aripi, aş vrea să zbor\nLa dulcele tău sîn!\n\nCăci simt că mor în ăst pustiu\nUrît şi-ngrozitor,\nUnde nimic n-aud, nu ştiu\nDe tine, scump odor.\n\nDe multe ori noaptea-n tăcere,\nPătruns de chinuri grele,\nMă uit în sus, cer mîngîiere\nLa lună şi la stele;\n\nDar ele tac şi zbor uşor\nPe cîmpul azuriu;\nIar eu suspin şi plîng de dor\nÎn tristul meu pustiu.|186
George Bacovia|Verset Divagat|Eu sunt cu mine\nÎn toate e pace.\nPoezia e-n afara de omenire,\nDeparte\nSi vesnicie.\n\nFrumoase rame la tablouri\nNu pentru mine...\nCe haine scumpe\nSi anume fiinte...\nNu eu sa dirig lumea.\n\nPoezia e-n afara de omenire\nDeparte\nSi vesnicie.\nSi vremi, vremi au trecut.\nOri nu eu s-astept fericirea.|631
Adrian Păunescu|Coperțile negre|Foaie neagră de coperți,\nSă mă bați și să mă ierți\nCă te-am scris cu viața mea\nȘi am pus lacrimii cișmea.\n\nCă mi-ai stat pe răni mereu,\nFoaia sufletului meu,\nFoaie neagră de-învelit,\nLuciu rece de cuțit.\n\nNoaptea mea de la final,\nȘaua-i singură pe cal,\nIar pe lume, ce târziu\nNiște degete mai scriu.\n\nFără mâna care-au fost\nVersuri triste, fără rost,\nFoaia negrului umil,\nExercițiul meu de stil.\n\nDe scris numere pe porți\nȘi de moarte printre morți,\nViața mea de negru gol,\nFără nici un protocol.\n\nFoaie tragică de tuș,\nSemn al artei celor duși,\nTu să mă-nsoțești mereu,\nFoaia sufletului meu.\n\nTe mai văd sclipind și-acum,\nVai, coperta mea de scrum,\nDe pe un mai vechi volum\nCare-a înviat postum.\n\nFoaie neagră de coperți,\nSă mă bați și să mă ierți,\nCă te zgârii cu-o nuia\nIscălind în noaptea ta.|2214
Duiliu Zamfirescu|Iulie|Călin, jitarul de la sat,\nCu puşca vecinic de-a spinare,\nEra pe holde împărat\nŞi statul lui n-avea hotare.\n\nÎn el tot câmpul se-ncredea,\nToţi fluturii şi toată floarea:\nSulfina seara-l adormea\nŞi-l deştepta în zori cicoarea.\n\nOdată, deşteptat în zori\nDe-acel miros de dimineaţă,\nÎşi ridică ochii din flori\nŞi se uită peste fâneaţă.\n\nDin pricina zilelor calde,\nMărica, zână printre fete,\nSe coborâse să se scalde\nŞ-acum… se descingea de bete.\n\nJitarul nostru, năzdrăvan,\nSe subţie ca o şopârlă,\nŞ-ascuns de-un ciot, de-un bolovan,\nSe strecură până la gârlă.\n\nCuptior, cuptior, câte mai faci\nCu vinovata ta căldură!\nNoroc numai că poţi să taci.\nAşa şi eu: streajă la gură.|506
Alexandru Vlahuţă|Homo homini lupus|Zadarnic ! — Lupta se-nteţeşte,\nŞi nu-i alegere de armă.\nSub pumnul grosolan al forţei\nDreptatea celui slab se sfarmă.\n\nDurerile vin tot mai multe,\nMai mari şi mai adânc simţite.\nDe unde sapi lumina, curge\nIar întuneric ce te-nghite.\n\nUn pas, un gând, o scăpărare,\nŞi îndoiala te-nfioară.\nPe umeri tot mai slabi apasă\nDin ce în ce mai grea povară.\n\nSub planul sfânt de înfrăţire\nSporeşte ura bestială:\nTot omul e-un vrăjmaş la pândă,\nToată cruzimea e o fală;\n\nS-azvârl-a patimilor valuri\nDin şubredele stăvilare,\nŞi peste pulberea de pravili\nDomneşte oarba-nverşunare.\n\nZadarnic gânduri răzvrătite\nIzbesc eterna piramidă,\nSpre vârful căreia cu toţii\nSe bat o cale să-şi deschidă ...\n\nMai sus, mai sus ... scrâşnind se-ndeasă;\nSub mulţi prăpastia se cască.\nNu tuturor li-i dat să zboare,\nDar câţi nu ştiu să se târască!\n\nAsupra omului de mâine\nS-apleacă palida ştiintă,\nŞi-l vede mai nervos, mai sceptic,\nMai înrăit de suferinţă ...\n\nZadarnic! — Lupta se-nteţeşte,\nŞi nu-i alegere de armă.\nSub pumnul grosolan al forţei\nDreptatea celui slab se sfarmă.|189
Ilarie Voronca|Șapte seara|pomii clatină ape bolnave degetele\ncresc din mângâieri o lumină înălțimilor\nvântul aduce aiurarea cădelnițelor\ndin izvoarele grave buciumul își adună notele|3048
Costache Ioanid|A venit un om|A venit un om la Domnul\nA venit cu jale grea.\n- Omule, de colb şi spume,\ncu ce foc vii tu din lume?\n- Doamne, m-a adus anume\nfrica de pedeapsa Ta.\n\nA venit un om la Domnul.\nA venit cu pas voios.\n- Omule cu brâie pline,\ncu ce gând vii tu la Mine?\n- Doamne, vin că e mai bine,\nvin că e mai de folos.\n\nA venit un om la Domnul.\nA venit din putregai.\n- Om departe de căinţă,\ncum vii astăzi la credinţă?\n- Doamne, din recunoştinţă\npentru-atâtea câte-mi dai!\n\nŞi-a venit un om cu lacrimi...\nŞi Isus a tresărit...\n- Omule, de ce-ai venit?\n- Doamne, într-o zi din viaţă,\nTe-am privit pe cruce-n faţă.\nŞi acum cânt de dimineaţă\nşi-s nebun de fericit!\n\nAMIN|2767
Lucian Blaga|Sfântul Gheorghe|Sfârşise lupta. Când? Când s-a-ntâmplat? Că sta\nbălaurul cu solzii-mprăştiaţi prin spini.\nMi-aduc aminte: calm pe umeri îmi cădea,\nadusă rar, cenuşă din vulcani străini.\n\nGândesc la fapte de demult, la arătări\ndin era prea fierbinte ce se sparse.\nDe scrumul abătut pieziş din alte zări\nsprâncenele îmi sunt şi astăzi arse.|1001
Radu Stanca|Urcuş|Pe cât de neschimbată ai rămas,\nPe-atât sunt eu schimbat de vreme ...\nTu urci colina cu acelaşi pas,\nEu mai anevoios şi mai alene.\n\nŞi totuşi mergem amândoi-nainte\nMânaţi de-aceeaşi unică dorinţă,\nEu nevoit să calc peste morminte,\nTu ocolindu-le cu uşurinţă ...\n\nAcesta-i drumul nostru; drum de coastă,\nÎntortocheat şi greu. Dar sus pe culme,\nAcolo unde panorama-i vastă,\nŞi unde, printre stânci, bătrânul ulm e,\n\nAcolo cel ce-ajunge dintre noi\nNu va privi zadarnic înapoi ...|1868
Adrian Păunescu|Durerea de a înțelege|Îmbătrâneai în chip neomenesc\nPe măsură ce îți spuneam\nCât de mult te iubesc.|2259
Virgil Carianopol|Cartea|Cartea e ca mama noastră;\nEa ne-nvaţă ce e bine,\nTot ce trebuie să facem\nSi să ştie orişicine.\n\n Ea dă sfaturi tuturor,\nInţeleaptă,ajutor\nPentru toţi ce vor să-i ceara,\nDă lumina tuturor.\n\nAre-nţelepciunea veche,\nE făclie-n univers,\nEa vă luminează drumul\nPentru cat aveţi de mers.|2121
Nichita Stănescu|Gând 12|Un poet nu poate fi mai bun decât alt poet. Un\npoet poate fi mai bun decât sine însuşi sau mai slab\ndecât sine însuşi.|3553
Nicolae Iorga|După cutremur|Ai tăi, prea multă vreme ne-au crezut\nși că adâncurilor tale sfinte\nli datorim și-a-noastre osăminte\natunci când ceasul morții ni-am văzut.\n\nDar, când în vânzolirile-ți stupide\ndistrugi tot ce prin noi s-a înălțat\nși fața-ți o am înfrumusețat,\ncând viața noastră chiar ni se ucide,\n\nPământule, se naște-o întrebare:\nun zeu păgân nu ne-o fi aruncat,\npe lutul tău de demoni hurducat,\nde sus, pe noi, născuți din sfântul soare?|1607
Costache Ioanid|Când o usa..|CAND O USA...\n\no, ce bine-i cand o usa se deschide cu iubire\nsi-n chenarul ei deodata vezi un Rai intr-o privire,\ncand vezi doua brate-ntinse si auzi un glas de frate\ndaruind o primavara inimii infrigurate,\ndesteptandu-ti iar nadejdea intr-un zbor mai sus de fire!\no, ce bine-i cand o usa se deschide cu iubire!\n\natipea sub stele pale zarea pasnicei Betanii\ncand Isus batea la usa dupa crancene stradanii\nce adanc simtea Divinul cum de om Isi leaga soarta\ncand vedea in prag pe Lazar, pe Maria si pe Marta\nnu era alt loc sub soare mai scaldat de fericire!\no, ce bine-i cand o usa se deschide cu iubire!\n\njos, in Ierihon, pe uliti, prin multimea zgomotoasa,\naducea Zacheu pe Domnul ca pe-un oaspete spre casa\nsi prin usa larg deschisa, se-auzea din incapere:\n- dau saracilor, o, Doamne, jumatate din avere!\ningeri albi priveau din ceruri clipele de mantuire\no, ce bine-i cand o usa se deschide cu iubire!\n\ndar la usa ta inchisa sta de mult ISUS si bate\nca sa plece nu se-ndura, ca s-o franga nu se poate\no, trezeste-te si vino, trage repede zavorul\nnici un oaspe nu-i pe lume ca ISUS MANTUITORUL\nEl ti-aduce-n dar iertare El ti-aduce izbavire!\n\nO, CE BINE-I CAND O USA SE DESCHIDE CU IUBIRE!\n\nAMIN|409
Radu Stanca|Invocație|Apropie-te' n tăcerea de toamnă funerară!\nÎți voi deschide poarta și-ți voi așterne'n drum\nMănunchiuri de lumină și raze moi. Pe-afară\nCăderile de frunze s-au înmulțit acum.\n\nDe astă noapte cerul s'apleacă pe ferestre\nȘi se aud molifții în inimă cum gem.\nSă-mi fi rămas în suflet o de demult poveste\nSau în urechi se plimbă un viitor poem?…\n\nAcele văi, desigur, s'or fi făcut de ceară!\nUn verde mort se lasă cuminte pe hotar.\nȘi nu știu ce mă'ndeamnă (sau pasăre, sau vioară)\nDe-ți dibui frumusețea prin întuneric iar.\n\nNu peste mult vor trece cele din urmă rațe.\nO să le-auzi în seară izbindu-se de nori!\nDar tot nu pot pricepe de ce aceste brațe\nDe câtva timp într'una se'ntind în gol și mor…\n\nApropie-te' n tăcerea de toamnă funerară!\nCa mâine vor apune grădinile din zări,\nIar noi purtând pe frunte trecuta primăvară\nVom coborî în noapte ca două lumânări…\n\nrevista „Symposion”, anul II, nr. 4-5, Cluj, octombrie 1939|4089
Magda Isanos|Pomii cei tineri|Pomii cei tineri, în dimineaţa de marte,\nunii lângă alţii au stat să se roage -\nfrunţile lor străluceau inspirate deasupra \npământului incă-n zăpezi.\n\nŞi-n aerul în care nu erau zboruri, \npomii, ale căror umbre nu se născuseră, \ncântau un imn pentru viaţă,\nca nişte oameni goi şi frumoşi ei cântau:\n\n„Soare de-aramă, zeu popular printre plante, \npriveşte oastea noastră-ndrăzneaţă;\nici-colo aerul e rumen de tot printre ramuri, \ncă viitoarele fructe acolo vor sta...\n\nNoi nu ne-nchinăm de fel şi nu plângem,\nci pregătim un loc cât mai înalt pentru cuiburi \nşi pregătim o orgă de brazi pentru vânturi, \nsoare de-aramă, zeu totdeauna rotundt…\n\nNi s-a povestit despre tine-n pământ,\ncând nu cunoşteam dimensiumile cerului;\nmi s-a povestit despre tine-n leagănul cald.\nSeminţele-n somn visau că există colori, \nroşu, albastru şi gri, minunate colori.\nTu, peste frunţile noastre, soare, cobori. \nŞi noi vom da fructe, şi noi vom fi hore de flori. \nGloria noastră toată-n vârf se presimte...”\n\nŞi-un curcubeu pe deasupra tulpinelor strâmte \ncade vestind: nu moarte, desigur, nu moarte,\npomilor tineri în dimineaţa de marte…|1062
Alexandru Macedonski|Între frunze|Grădina este plină de taina fericirii\nŞi nu e fir de iarbă de-alt fir nendrăgostit;\nE mai, când nu e frunză să n-aibă al iubirii\nFior nedesluşit.\n\nMicsandra spre rozetă se pleacă fermecată, \nGaroafa râde-n soare cu roşul ei mănunchi, \nIar viţa se ridică pe măr, amorezată\nDe verdele său trunchi.\n\nRochiţele, în braţe subţiri, dar încordate, \nStrâng vişinul, şi cracă cu cracă-l cuceresc, \nCireşele, alături, sub frunze-mperecheate, \nRoşesc şi se iubesc.\n\nDin totul se înalţă un cântec către soare\nDe dragoste nespusă, de dulci îmbrăţişări, \nO falnică poemă de strofe arzătoare, \nDe tainice oftări.\n\nAscultă: e grădina întreagă, ce uneşte\nSimţirea ei suavă cu cântecul din noi, \nŞi cerul din adâncu-i de aur ne priveşte\nZâmbindu-ne prin foi.|133
Vasile Militaru|Imnul neamului|Veniţi, români din larga zare,\nMereu să fim uniţi, mereu,\nSă făurim o ţară mare,\nSă placă şi lui Dumnezeu!\n\nŞi când spre noi veni-vor iară\nVrăşmaşii care vin şi pier,\nNoi să fim trăznet ce doboară\nStejari cu fruntea pân-la cer!\nSă ştie cei ce pradă vor\nCă-aici va fi mormântul lor.\n\nCă noi prin munţi şi văi mănoase,\nPe care ard făclii de maci,\nAvem comori de sfinte oase:\nAvem strămoşi romani şi daci!\n\nTrăit-am veacuri de robie;\nStrămoşii ne-au fost traşi pe roţi,\nDar am păstrat a noastră glie\nŞi vom păstra-o-n viaţă toţi!|4299
Radu Gyr|Patria|Ești stânca dârzei Sarmisegetuze,\nești cremenea cohorticelor castre,\ncerdacul rustic încrustat cu astre,\nfântânile cu basmele pe buze.\n\nEști dornele cu lostrițe albastre,\nși cântecele doldora de spuze,\nrovinele-ntre zale și cobuze,\ncununile și zapisele noastre.\n\nIeri, sulița și zimbrul și mistrețul.\nAzi, dalta ce-n surâs preschimbă steiul,\nmireasma lunii, grâul, băltărețul,\n\nazurul și oțetul și țițeiul.\nTu ești prezentul sfânt și Voronețul,\nluceafărul și zarea și temeiul.|3969
Adrian Păunescu|Cuc la chindie|Spune, cucule; ce-i viața,\nDe o cânți cu-atâta jale?\nNu răspund decât în fața\nMarii Adunări Naționale.\n\nMoartea nu ți-a dat povața\nSă apuci o altă cale?\nNu răspund decât în fața\nMarii Adunări Naționale.\n\nNu simți tu cu ochii ceața\nCe te trage-ncet la vale?\nNu răspund decât în fața\nMarii Adunării Naționale.\n\nNu te doare fortăreața\nCe cu tine se prăvale?\nNu răspund decât în fața\nMarii Adunări Naționale.\n\nCucule, ce zice soața\nDespre focuri și rafale?\nNu răspund decât în fața\nMarii Adunări Naționale.\n\nȘi-a intrat în sânge gheața,\nMoartea-n cuc dădea târcoale,\nCine să mai cânte-n fața\nMarii Adunări Naționale?|4433
Lucian Blaga|Flori de mac|În frunza de cucută amară\nîmi fluier bucuriile-şi-o neînţeleasă teamă\nde moarte mă pătrunde,\ncum vă privesc pe malul mării de secară,\nflori de mac.\n\nAş vrea să vă cuprind,\ncă, nu ştiu cum, petalele ce le purtaţi\nîmi par urzite\ndin spuma roşie\na unui cald şi-nflăcărat amurg de vară.\n\nAş vrea să vă culeg în braţe\nfeciorelnicul avant,\ndar vi-e atât de fragedă podoabă,\ncă nu-ndrăznesc,\no, nici la pieptul gândurilor mele să vă strâng.\n\nŞi-as vrea să vă strivesc,\ncă sunteţi roşii, roşii\ncum nu au putut să fie pe pământ\ndecât aprinşii, mari stropi de sânge ce-au căzut\npe stânci\nşi pe nisip în Ghetsemani de pe fruntea lui Isus,\ncând s-a-ngrozit de\nmoarte.|3323
George Topîrceanu|Zi de vară|Linişte. Căldură. Soare.\nSălciile plângătoare\nStau în aer, dormitând.\nUn viţel în râu s-adapă\nŞi-o femeie, lângă apă,\nSpală rufele, cântând.\n\nŞi din vale abia vine\nMurmur slab, ca de albine,\nSomnoros şi uniform:\nRâul, strălucind în soare,\nCeartă sălciile, care\nToată ziulica dorm.\n\nSub o salcie bătrână\nŞi cu-o carte groasă-n mână\nCare-mi ţine de urât,\nM-am culcat în fân pe spate, -\nSomnul lin, pe nechemate,\nA venit numaidecât.\n\nCântec, murmur, adiere\nDe zefir în frunze piere\nŞi rămâne doar un glas\nCare umple valea-ngustă.\n\nIa te uită, o lăcustă\nMi-a sărit tocmai pe nas!|2969
Octavian Goga|Inima|Biată inimă bolnavă,\nFăgădău la drum de ţară,\nCine-şi mai aduce-aminte\nCâţi drumeţi te cercetară?\n\nTu n-aveai zăvor la tindă,\nNici scumpete la măsură,\nŞi-ai cinstit pe fiecare\nC-un pahar de băutură.\n\nCum veneau în miez de noapte.\nCălători pribegi în lume,\nToţi stăpâni la tine-acasă,\nRăi de plată, buni de glume...\n\nTu la toţi le-ai dat hodină,\nŞi le-ai dat popas în cale,\nPân' s-a risipit pe drumuri\nPlinul pivniţelor tale.\n\nAzi eşti goală şi săracă,\nŞi crâşmaru-ţi dă să moară,\nCine să-ţi mai treacă pragul,\nFăgădău la drum de ţară?...|3755
Ion Minulescu|Celei care pleacă|Tu crezi c-a fost iubire-adevărată...\nEu cred c-a fost o scurtă nebunie...\nDar ce anume-a fost,\nCe-am vrut să fie\nNoi nu vom şti-o poate niciodată...\n\nA fost un vis trăit pe-un ţărm de mare.\nUn cântec trist, adus din alte ţări\nDe nişte pasări albe - călătoare\nPe-albastrul răzvrătit al altor mări\nUn cântec trist, adus de marinarii\nSosiţi din Boston,\nNorfolk\nŞi New York,\nUn cântec trist, ce-l cântă-ades pescarii\nCând pleacă-n larg şi nu se mai întorc.\nŞi-a fost refrenul unor triolete\nCu care-alt'dată un poet din Nord,\nPe marginile albului fiord,\nCerşea iubirea blondelor cochete...\n\nA fost un vis,\nUn vers,\nO melodie,\nCe n-am cântat-o, poate, niciodată...\n\nTu crezi c-a fost iubire-adevărată?...\nEu cred c-a fost o scurtă nebunie!|3138
Lucian Blaga|Pasărea U|Neguri acopăr\ncîmpuri şi dîmb.\nFreamătă ulmul,\nduhul cel strîmb.\nCuiburi mai multe-n\ncreste se văd.\nSemn că-n coroane\ndat-a prăpăd.\nNeagră făină\ncade prin scoc\ncolo la moara\nlui Nenoroc.\nMacină el doar -\ngîrbov, cărunt.\nCurge urîtul\ngreu şi mărunt.\nLut fără slavă\numed absurd.\nUmblu-n nelume,\ndrumul e surd.\nUnde răzbate\nsilnicul pas,\nlung peste creştet\ncîntă un glas.\nCîntă prin ceaţa\ncare căzu -\nveşnic deasupră-mi\npasărea U.|995
Lucian Blaga|Epitaf pentru Euridike|Cineva într-o zi te-a luat, Euridike, de mînă\nducîndu-te foarte departe\nprin negura care desparte.\nÎn întunericul meu locuiești\nde-atunci ca o stea în fîntînă.\nCînd nicăieri nu mai ești,\nești în mine. Ești, iată, Aducere - Aminte,\nsingur triumf al vieții\nasupra morții și ceții.|3319
Alexandru Vlahuţă|În pădure|Cum m-adînceşte-n visuri lăuntrul tău feeric,\nŞi cît îmi pari de sfîntă!... Tu mă uimeşti, pădure,\nCînd pe sub bolţi tăcute şi pline de-ntuneric,\nLas paşii să mă poarte şi gîndul să mă fure...\nCum m-adînceşte-n visuri lăuntrul tău feeric!...\n\nCînd mă adormi de farmec, în pacea umbrei tale,\nCe dulci vedenii tainic subt ochi mi se strecoară;...\nSe-ntorc morţii din groapă şi vremile din cale,\nŞi iar mă simt copilul nebun de-odinioară,\nCînd mă adormi de farmec, în pacea umbrei tale,\n\nCăci peste-a mele chinuri uitarea se aşterne.\nDin vremi renvie basmul, şi-mi torn palate iarăşi,\nDin aurul luminii ce printre crăngi se cerne...\nVeniţi, crai din poveste, ne-om prinde iar tovarăşi,\nCăci peste-a mele chinuri uitarea se aşterne!\n\nDeparte de-ale lumii dureri neîntrerupte,\nCăta-vom Cosinzene, ascunse prin palate,\nIar zmeii, pe la poduri, de-or sta cu noi să lupte,\nI-om birui, şi-n alte tărîmuri vom răzbate,\nDeparte de-ale lumii dureri neîntrerupte.\n\nÎncet... din fund de vremuri un glas iubit mă cheamă…\nRevino, cal năprasnic şi ştiutor de gînduri;\nDe dorul ce mă arde aprinde-te şi ia-mă,\nMai du-mă-n zbor pe unde m-ai dus şi-n alte rînduri...\nÎncet... din fund de vremuri un glas iubit mă cheamă!\n\nCopaci bătrîni — amicii copilăriei mele,\nLăsaţi potop de frunze aicea să mă-ngroape,\nÎn farmece de visuri şi-n pulbere de stele.\nSă dorm sub straja voastră, în veci de voi aproape,\nCopaci bătrîni — amicii copilăriei mele!|190
Nichita Stănescu|Aflare|Plânsul fiinţelor de a fi fiinţe\nsă nu mi-l dai în ochii mei.\nGingaşul trei cel umilit de patru\nsă nu mi-l dai din unul meu.\n\nLasă-mă numai să-mi fie dor de tine.\nLasă-mă în numai trădarea mea curată\nşi uită-mi vina pe spinările stelelor\ncare mi-au plecat din ochi spre altădată.\n\nLasă-mă să fiu bântuit de crima\nfoamei de a mânca.\nInel de Saturn de logodnă la degetul\ndin stângă mâna ta.|1313
Adrian Păunescu|Închinare lui Nichita Stănescu|Cu fața hieratic suferindă\nȘi inima de vifore bătută,\nPoet suprem, privește-te-n oglindă\nCa să te-nveți să împlinești o sută.\n\nCinzeci de ani, un înger într-o carte!\nDintr-un Ploiești caragielesc pornit-a\nMereu scriind pe viață și pe moarte,\nMereu mințindu-și morțile, NICHITA.\n\nUn echilibru nou acido-bazic\nÎn verbe urcă și, urcând, rămâne.\nSalut, în tine, pe întâiul clasic\nAl noii noastre poezii române!\n\nUn inocent putea să reînceapă\nDe unde dogma ne-a tăiat ursita:\nRenăscătorul fâlfâit de pleoapă\nSpre cerul nou și pur ai fost, NICHITA.\n\nNoi am venit, urmându-te pe tine\nȘi îngereala ta cea îndrăzneață,\nDar ar putea să-ți fie-acum rușine\nCă împlinești cincizeci de ani de viață.\n\nRușine, deci, și închinare ție,\nCând Dumnezeu în cer stă într-o rână\nCa să învețe însuși poezie\nCu „11 elegii” în mână.\n\nAi scris cum că la răsăritu-mi mare\nAl tău apus ar vrea să se încline,\nDar poezia noastră ți-e datoare\nCu toată răsărirea noastră-n tine.\n\nLa Ploieșcior copiii joacă leapșa\nȘi mareșalii clănțăne din cizme,\nDicționarul limbii e la Capșa\nCa să se-mbete azi de nichitisme.\n\nIar tu, lumina noastră suferindă,\nCând minutarul în alt an te mută,\nSărbătorește-ți vârsta în oglindă,\nS-avem iluzia că ai o sută!|2302
Radu Gyr|Mâinile|Tu, altădată, mâinile pe frunte\nîmi lunecai în unduiri de ape,\nsă mi se pară lungi vibrări de clape\nși veșnicie, clipele mărunte.\n\nAzi, nu-mi mai pui lumina lor pe pleoape,\nnici pe amurgul tâmplelor cărunte,\nși, cum spre stele curgem ca o punte\nși mâinile ți-au înserat aproape.\n\nÎn crinii lor cândva fără prihană\nun foșnet veșted parcă se aude,\ncum ar ofta o frunză ca o rană.\n\nDar și mai sfinte-acum de ani și trude,\neu le sărut adânc, ca pe-o icoană,\ncu sufletu-n genunchi și gene ude.|3936
Costache Ioanid|Chiar dacă...|Chiar daca vantua-a vrut in zbor\nin turme sa ne-mparta,\ndar tot o cale, tot un dor\nsi tot un Duh ne poarta.\n\nChiar daca azi pe orice plai\nsunt oi imprastiate,\ndar tot un staul sus in Rai\nsi un Pastor au toate.\n\nChiar daca n-am pastrat macar\nun singur dulce nume,\ndar tot o jerfa, tot un har\nne-a smuls pe toti din lume.\n\nChiar daca azi oftam stinger\nca ne-a-mpartit furtuna,\ndar tot vom fi odata-n cer.|2778
Mihai Eminescu|Și era ploaie cu senin...|Și era ploaie cu senin\n Senin cu ploaie,\nSalcâmii ramurile-nclin\n Și le îndoaie.\n\nAcuma toți ei înfloresc\n De primăvară\nȘ-un dulce miros răspândesc\n În dalba sară.\n\nUn mândru soare scânteind\n Pe bolta-albastră\nEl bate ploaia șiroind\n Pe-a ta fereastră.\n\nȘi-n haină albă tu apari\n Cu pasuri line\nȘi numai ochii tăi cei mari\n Privesc la mine.\n\nAtât de dulce și de plin\n C-așa văpaie\nAh, era ploaie cu senin\n Senin cu ploaie.|1217
Adrian Păunescu|Alb si negru|Încă o noapte albă în contul vieții gri,\nÎncă un bulgăr negru la muntele de smoală,\nÎncă un om mai crede și altul îl înșală\nȘi „a minți” se-aude la fel cu „a iubi”.\n\nNu mai putem distinge minciuna de greșeală?\nNi-i dat să spargem, noaptea, tot ce zidim pe zi,\nCu-aceste falimente de praf ce vom zidi?\nIubito, cum să ducem angoasa mondială?\n\nCe drept are minciuna să vină între noi?\nDăm pensie la diavoli să ne păzească iadul.\nNoi re-nviem și raiul, și muntele, și bradul!\nTe-acuz și-ți cad în față târându-mă-n noroi.\n\nNoi suntem programații, trimișii, posedații\nUnui blestem mai mare, mai rău și mai adânc.\nM-a umilit minciuna, pe-a cărei notă plâng.\nStrigoii-nstrăinării din casa noastră ia-ți-i.\n\nÎncă o noapte albă, poți merge să te culci,\nTe voi iubi de taină, de jale și de veghe,\nÎți voi fura din vorbe, cercei pentru ureche,\nÎncă o noapte albă, cu negre fructe dulci.\n\nEu plec, nu prea departe, aici, lângă pădure,\nMa întâlnesc cu Shakespeare, un viitor coleg.\nȘi într-o tragedie de-a lui am să te leg,\nCa toți actorii lumii destinul să ți-l fure.\n\nPrea dulceo! Noapte bună —să visezi că minți\nȘi trează în minciună s-adormi cu foc sub talpă,\nSă ai o noapte neagră, să am o noapte albă,\nTu cu o taină-n suflet, eu c-un cuțit în dinți.|2161
Costache Ioanid|Pe-un pătul|colind\n\nPe-un pătul de fân şi floare,\ntare greu\nS-a născut Copilul-Soare,\ntare greu.\nDar în casă ta vecine,\nn-ai o mâna de sulfine\nsă Se nască şi la tine\nDUMNEZEU?\n\nIa auzi ce vânt subţire,\nsubţire!...\nbate rău printre caamile,\nsubţirel...\nIar tu, om cu minte-naltă,\nstai cu inima de piatră.\nN-ai tu oare-un colţ de vatră\npentru EL?\n\nPlânge PRUNCUL ca o mierlă\nplâns nespus,\ncă în iesle nimeni pernă nu I-a pus.\nIar tu-n casa ta frumoasă\nte-ai culcat şi nici nu-ţi pasă.\nNu vrei tu să-L iei în casă\npe ISUS?\n\nAMIN|2807
Veronica Micle|Rime la un, amic|Nu-ti mai tulbura gandirea cu nimicurile-aceste ...\nNu stii tu ca, de cand lumea, dragostea e o poveste?\nDe-o auzi a zecea oara, dulce-ti suna la ureche,\nTi se pare ca e noua, desi stii ca este veche;\nSi pe clina-nchipuirii lunecand fara de voie,\nRatacesti asa departe si simtesti ca anevoie\nTe mai poti intoarce iara la pierduta-ti nesimtire\nCand erai cu sange rece la ispite si iubire,\nCand cu-o ironie-amara raspundeai la orisicine\nIti vorbea cu-mpatimire de amoruri pentru tine ;\nSi cu inima usoara tu treceai prin asta lume,\nNelegat fiindu-ti gandul nici viata de vreun nume.\nAstazi prismele iubirii ti-au intunecat vederea ;\nS-au schimbat in juru-ti toate si tu ti-ai schimbat parerea.\nUnde-ti este-ntelepciunea ce-o aveai in alte vremuri?\nNu stii tu ca, de cand lumea, dragostea e o poveste?\nNu-ti mai framanta gandirea cu nimicurile aceste!|2057
Nichita Stănescu|Nod 9|- Ce e cu tine, m-a întrebat el\n- mi-e altceva\n- ți s-a făcut de plop, ți s-a făcut de iepure\nți s-a făcut de șoarece, de taur, de muscă\n- nu, nu, mi s-a făcut de altceva\n- ți s-a făcut de înger, de sâmbure, de groapă,\nde popă, de piramide, de Einstein,\n- nu, nu, mi s-a făcut de altceva\n- mă, ție ți s-a făcut de altceva\n- nu, nu, mie mi s-a făcut de altceva\n\nNoduri și semne|1490
Adrian Păunescu|Eliptică de realitate|Ceea ce vreau să-ți spun acum\nE o propoziție eliptică,\nNu de subiect,\nNu de predicat,\nCi de realitate.\nAș vrea să-ți înfățișez\nO moară de vânt\nFără cereale,\nO gravidă\nFără copii în ea,\nO lumină\nCare nu se poate menține în lumânare,\nO propoziție eliptică de realitate.\nSă fie între noi\nNumai tirul de artilerie\nAl cromozomilor\nȘi al nemotivatei melancolii.\nIar dacă la întrebările mele\nFără înțeles,\nAi să înțelegi\nȘi-ai să-mi răspunzi,\nFără înțeles,\nÎntre noi mai poate veni\nDefinitiv uitarea,\nCare ne spală\nȘi de uitări.\nVreau să-ți mai înfățișez\nO poezie de dragoste\nÎn care nu te iubesc,\nO poezie eliptică de tine,\nO poezie ca un tratat de pace,\nÎntre țări care n-au început\nRăzboiul.\nMi-ai lipsit mult timp,\nDe aceea se aude\nAcest murmur\nDe nedumerire.|4461
Alecu Donici|Turma si cainele|Am să vă spun de-o turmă şi cele întâmplate\nLa stână; dar întâi vreau să vă amintesc\nCă binele şi răul, prin lupte ne-ncetate,\nO lume cârmuiesc.\nCă element, om, fiară, fiinţi nenumărate,\nPrin lupte se nutresc,\nCă oaia şi cu capra, deşi sunt o făptură,\nNu sunt de o natură.\nOaia, precum o ştiţi,\nE blândă-ascultătoare,\nIar capra-i şugubeaţă, şi nu vă îndoiţi\nCă-i şi cam săritoare.\nDeci la o turmă bună, unde era oi mii\nŞi capre două, trii,\nS-au auzit odată\nO ceartă prea ciudată,\nCăci oile ziceau\nCam astfel între ele,\nZbierând mereu:\n- Voi, caprelor, în turmă sunteţi nişte lichele;\nDe ce dar ne conduceţi ş-adese ne purtaţi?\nPrin curături, ogoare, voi faceţi stricăciune,\nVoi despoiaţi copacii, pe garduri vă-agăţaţi,\nIar noi păţim ruşine;\nŞi oare nu-i mai bine\nSă aveţi voi turma voastră şi singure să fiţi?\n- Nu - zise lor dulăul - voi, oilor, nu ştiţi\nCă lupul totdeauna din turmă dijmuieşte\nŞi turma fără capre mai greu o risipeşte?\nIar unde-s frunte ele, eu încă am un dar:\nPăzindu-vă din urmă, nu latru în zadar.\n\nCredinţa câinelui pe oaie o păzeşte;\nDar ce va face omul cu-a lui societate\nCând ea va fi legată ca turma, din păcate?\nGăsi-va câine credincios\nSă o asigureze de lup primejdios?..\nCăci o societate în veci nu e întreagă,\nCât de un gând şi cuget nu sunt cei ce-o încheagă.|98
Nichita Stănescu|Nod 21- Mozart și câinele spaniol|Alerg nebun și singur\nși în patru labe,\nsă văd unde îl duc ca să-l îngroape.\nAu vrut în munți, dar munții nu aveau locuri,\nau vrut într-un copil fugit din jocuri,\nau vrut în îngere, în vulture,\nîn raza care stelele o scutură,\nîntr-un pavaj, într-o lăută, -\npavajul era plin iar ea umplută, -\nîn valul cel părăsitor,\ndar pescărușii unde mor?\nAlerg în patru labe și nebun,\nschelăcăi, latru după el acum,\nmi-e inima prea mică să-l îngrop în ea,\nureche mi-e prea surdă\npentru îngerimea sa!\nAlerg în patru labe și schelăcăi,\nlatru, urlu, -\nse prăbușește-n catedrală turnul\ncel răsucit și idolatru.\nAlerg în patru labe după el!\nnu-l îngropați niciunde\nurlu, strig,\nmai așteptați vreo zăpadă\nvreun frig\nsau din cocoși un cucurig!|3612
Adrian Păunescu|Între mine si ea|Între mine și ea\nS-au ivit dintr-odată\nUn pârâu, o șosea\nȘi o cale ferată.\n\nN-aveam loc de întors,\nAm lăsat-o în noapte\nCu-o hăinuță pe tors\nPregătită să rabde.\n\nDin pârâu nici un val\nN-avea gust de-nviere.\nEa stătea sus pe deal\nȘi-ncepuse să spere.\n\nNumai că pe pământ\nE o crudă răsplată,\nMai există oricând\nȘi o cale ferată.\n\nSemafor - semafor,\nDar mai mult tragedie,\nCând traversele dor\nDespărțirea târzie.\n\nȘi, în rest, nu-i nimic,\nDecât fluierul straniu\nDespre care toți zic\nCă le trece prin craniu.\n\nÎntre mine și ea,\nNu-i nimic niciodată:\nUn pârâu, o șosea\nȘi un tren ce va sta\nÎntre mine și ea\nPe o cale ferată.|2310
George Topîrceanu|Enigma cărţilor închise|— Poliritmie —\n\n\nImaculate pagini scrise de mâini pe care umila vreme\nA pus eternele-i embleme!\nO, gânduri stinse-n cărţi închise\nO, reci abise deschise peste paradise\nO, vise scrise!\nSunt cărţi îndoliate din care misticii fiori\nUşori\nÎnghirlandează mutele dezastre\nCu orizonturi pale şi albastre,\nNeantul brelocat în străluciri de astre\nProfund inoculează statuile nocturne cu gesturi oglindite\nÎn lacuri de mistere\nŞi de tăcere.1\nSunt cărţi îndoliate\nCu nostalgii bronzate,\nSunt cărţi în care psalmodii cu vagi ecouri\nPrelung deşteaptă-n aer spasmul din regalele cavouri...\nCând ritmul melancolic al mutelor balade\nRenaşte, vibrează, contemplă şi cade\nŞi cade-n cascade\nDe palide vise.\nO, strania enigmă a cărţilor închise!...\n\nNote\n1. Precum se poate observa, ritmul a variat deja puţin (n. a,).|699
Adrian Păunescu|Siciliana|"Pe urmă,\ncând iarna\nde tot\nva cădea,\ncu inima ta\nlângă inima mea,\nvom asculta\nsi vom reasculta\nSiciliana\nde\nNottara.\n\nAdrian Păunescu\n(""Sunt un om liber"", 1989)"|4592
Alexandru Vlahuţă|Sonet II|Ce mult aş vrea să mai iubesc o dată,\nSă simt din nou a vieţii primăvară,\nÎn drumul meu pustiu să mai răsară,\nCa din poveşti, o zână adorată.\n\nSă scriu răvaşe lungi, şi-n orice sară\nSă trece pe la fereastra-i luminată,\nS-o văd le geam, cum umbra şi-o arată,\nŞi ore-ntregi s-aştept să-mi mai apară.\n\nDin ochii mari, privirea ei fierbinte\nAsupră-mi blând şi dureros să cadă,\nŞi-ntr-un suspin ea să-mi citească gândul ...\n\nFrumosu-i chip să farmece-a mea minte,\nŞi ca pe-un astru-n sufletu-mi purtându-l,\nSă fiu copil, şi visurilor pradă!|211
Tudor Arghezi|Seara|Un păianjen, ca un neg,\nUmblă lung, în şase peri.\nAbia-l vezi şi e întreg\nCu nevoi şi cu dureri.\n\nVine de la munca lui,\nNu se-nşeală de picior.\nÎl aşteaptă, colo-n cui,\nCasa prinsă de urcior.\n\nNu mă vede, nu mă are,\nNu mă ştie de nimic,\nDe ce-oi fi atât de mare?\nDe ce-i el atât de mic?|4218
Ion Minulescu|Sinuciderea lui Don Juan|În noaptea-n care Ea nu m-a mai vrut\nAm înţeles că sunt un om pierdut,\nŞi-n noaptea-aceea, chiar, m-am sinucis\nCu propria-mi legendă-n manuscris...\n\nDar când pe catafalc mi-au aşezat\nCadavrul de amant încornorat\nŞi-am înţeles că faima mea de Don Juan\nN-a fost decât un simplu titlu de roman,\nM-am revoltat că marea nedreptate,\nCe mi se pregătea-n eternitate,\nMi-o consfinţea chiar laşitatea mea\nCă n-am ucis-o mai întâi pe... Ea...\n\nŞi-n timp ce zece popi mă prohodeau\nŞi-o sută de femei mă blestemau,\nM-am răsucit în lada mea de lemn\nŞi-am înviat, ca şi Cristos... solemn!...\n\nŞi-aşa,-nsoţit de popi şi de femei,\nM-am îndreptat din nou spre casa Ei...\nDar când am dat cu ochii iar de Ea -\nFemeia... tot pe mine m-aştepta!...\n\nŞi, cum era firesc, ne-am împăcat!...\nIar popii-n cor au binecuvântat\nMiracolul, că - deşi mort - eram tot viu,\nŞi-n locul meu intrase Moartea mea-n sicriu!...|896
Ion Heliade-Rădulescu|Un buchet de mireasă|Ce doruri ies din ochii-ţi prin raza lor senină\nCe fulgeră şi-ncântă uimita mea vedere?...\nPrin gene-ţi se strecoară o rouă cristalină\nŞi cade p-a mea frunte, p-aprinsa mea durere.\n\nDar nu-mi alină focul, mai tare se încinde...\nSă fug, să fugi, Marie, căci flacăra-mi profană\nTe-ajunge şi păleşte fiinţa-ţi diafană;\nFereşte-te de mine, de focul ce m-aprinde.\n\nVezi îns-a mele lacrămi şi ruga mea ascultă:\nBuchetul de mireasă să-l faci cu mâna ta,\nPe sânul tău îl pune, ş-alege cât de multă\nPlăpândă simţitivă ş-un trist nu-mă-uita.|831
Cincinat Pavelescu|Veneția|Veneția adoarme-n valuri...\nPe când amurgul trist răsfrânge,\nPe mare-n larg și spre canaluri,\nO lată purpură de sânge,\nBrodată-n aur și lumină\nCa vechea-i mantă de regină!\n\nNimic nu mai ne-aduce-aminte\nDe viața ei de glorii plină,\nDecât bătrânele morminte\nȘi catedralele-n ruină;\nȘi glasul mării ce străbate\nPustiul vechilor palate.\n\nȘi când Veneția blajină\nDuios se tânguie de soartă,\nPe turle, blonda lună plină\nS-așază-n mila ei supremă,\nCa cea din urmă diademă\nPe-o frunte de regină moartă.|392
Veronica Micle|Ah! Du-te…|Ah! du-te, tu suspinul meu,\nDeparte să te duci mereu;\n\nȘi de-a mea jale nimănui\nPe unde-i trece să nu spui.\n\nPe lume să nu te oprești,\nÎn vânt să nu te risipești;\n\nTe du-n întinsul nesfârșit\nDe dorul meu călăuzit\n\nȘi acolo rămâi pierdut\nÎn lume de nimeni știut.|2012
Tudor Arghezi|Cale frîntă|De cînd m-alese viața drept martor și drept sol,\nPrinzîndu-şi o scînteie de insul meu de fum,\nȘi-a hotărît din vatra tăcerii să mă scol,\nMi-a tras cu tibişirul prin rîpi și stînci un drum.\n\nM-am încrezut într-însa supus ca de-o menire,\nDar viscolui și vîntul drumeacul mi l-a șters,\nȘi m-am simțit mai singur, străin în omenire,\nCu o catapeteasmă, în drum, de univers.\n\nUitat între pămînturi și ceruri, în strîmtoare,\nNu mai știam cunoaște nici calea nici solia\nȘi-am doborît cu pumnii și umerii stihia.\n\nCăci căutînd odihnă și duhului repaos,\nIntram prin constelații și negură în haos.|4114
Cincinat Pavelescu|Bunica|Bunica stă pe prag și toarce,\nDar, pe când sfârâie fuiorul,\nCu visul ei care-și ia zborul\nȘi tinerețea i se-ntoarce.\n\nSe vede-n horă legănată\nDe-al lăutarilor suspin,\nCu sânul tare, cald și plin,\nSub cămășuța ei de fată.\n\nȘi cum se-ncinge o bătută,\nO prinde Dinu de mijloc\nȘi joacă lângă ea cu foc,\nApoi din fugă o sărută.\n\nTârziu, când hora s-a sfârșit\nȘi cerul s-a făcut ca plumbul,\nS-au dus alături și-n porumbul\nDin vale tainic s-au oprit.\n\nDar nunta? Nicidecum paharul,\nCi ochii lui au îmbătat-o...\nO, parcă-l vede pe primarul\nȘi popa care-a cununat-o!\n\nȘi cum se toarce-ntruna firul\nȘi-n jurul fusului se prinde\nNu știu ce spaimă o cuprinde\nDe-și pierd și visurile șirul.\n\nÎntr-un amurg pe când apusul\nPălea sub norii-nsângerați,\nDoi prunci își vede îngropați,\nȘi-o lacrimă îi arde fusul.\n\nȘi când, trezindu-se din vise,\nVăzu că-i noapte și târziu,\nLa luna care răsărise\nLătra un câine a pustiu.|308
Gellu Naum|Crusta|Oraşul avea o singură casă,\ncasa avea o singură încăpere,\nîncăperea avea un singur perete,\nperetele avea un singur ceas,\nceasul avea o singură limbă.\n\nÎn tot acest timp copiii\ncreşteau şi puneau o singură întrebare,\npe când adulţii, nedumeriţi şi superbi,\nscădeau, scădeau surâzând.|2513
Ion Barbu|Cucerire|De-a lungul nepasarii acestei reci naturi,\nSpre nevazutul unde arpegii de fanfare\nDesfac in foi sonore o limpede chemare\nVom merge in armura de fier, incinsi si duri.\nCa nu cumva sub darza trufie ostaseasca\nSa se adune umbra sau plumbul unui nor,\nVom incrusta viziunii aprinsul Kohinor\nSi vom lasa ca ochiul de foc sa ne orbeasca;\nUn somn nauc ne-o duce pe drumul mort, ingust,\nDar fiinta noastra pura desprinsa de gandire\nVa asculta cum sparge a orei ingradire,\nCum urca din adancuri un mare imn august.\n\nSi-ntregi in trambitarea de dincolo de vreme\nSi nazuind inalte si albe biruinti\nNe vom zvarli prin larma asaltelor fierbinti\nMai sus de noi in largul destinelor supreme|807
Tudor Arghezi|Versuri|E vîntul care-mi bate-n geam\nOri mîinile iubitei mele,\nCare-a zburat pe-un șir de stele\nSă mă sărute cînd plîngeam ?\n\nSunt sunetele harpei mele,\nSunt sufletele unor morți\nCe bat în geamuri și la porți ?\n\nOh ! ploaia, ploaia-mi bate-n geam.-\nSubt șirurile lungi de ploaie\nGîndirea mea se înconvoaie,\nSuspinul meu e lung și stins,\nȘi imnul meu se-naltă mort\nDin coarda ruptă ce-am întins.|4239
Radu Gyr|Copil bolnav|Puiul Radului, de rouă,\naromind a busuioc,\nde opt zile, ba de nouă,\narde-ntr-un pătuc de foc.\n\nA venit o rândunică\nsă mi-l vadă cum zăcea\ncu tristeți de tufănică\nși cu lâncezeli de stea.\n\nO lăcustă se închină,\niar crăițe și furnici\nse tot roagă, în grădină,\npentru mâinile lui mici.\n\nDouă lebede ca mierea\nși-un pisoi de pluș lunar\nplâng, de ieri, lângă durerea\nunui leagăn de cleștar.\n\nNumai dumneata, molatic\nurs de vată, stai sub pat,\nclatini capul, gânduratic,\nspre tăticul supărat,\n\nparc-ai vrea să treci de praguri\nși la piept s-aduci, nătâng,\nstupii tăi cu mierea-n faguri,\ntoată zmeura din crâng,\n\ntoate crengile din crâng.|3865
Alecu Donici|La mormântul unui doctor|Sub astă piatră zace un doctor învăţat;\nCu moartea lui de moarte pe mulţi el a scăpat.|76
Magda Isanos|Caisul|Azi-dimineata m-am trezit,\ncaci mi-a batut nerabdator in geam,\ncu degetele sale fragede de ram,\ncaisul, care peste noapte-a inflorit.\n\nsi nu-l recunoscui de la-nceput...\nAtata alb si roz isi rasfata risipa,\nca m-am gandit un inger c-a trecut\nsi-n ramura lui si-a frant aripa.\n\nDar poate nu-i caisul, m-am gandit,\nsi-atuncea, suparat ca tac astfel,\nobrazul mi-a lovit cu ramul inflorit\nsi-ndata l-am recunoscut ca este el,\nprietenul copilariei, mult iubit.|1013
Elena Farago|Un gând|Mii şi mii de valuri vin din larg mereu\nPân-ajunge marea de adapă malul; -\n\nNu-ntreba nisipul cine poartă valul\nCă ar fi în stare să-ţi răspundă: - Eu!|562
Tudor Arghezi|Deşertăciune|Toată ziua, toată noaptea treaz,\nCine-mi spune de o viaţă-ntreagă\nSă fiu gata pentru care ceas\nCând o taină poate se dezleagă?\n\nTaina celor taine fără număr,\nÎnnădite şi încrucişate\nÎntre creştet, inimă şi umăr,\nJugul, hamul meu de rob şi frate.\n\nTraista-i gata, cârja-i în pridvor,\nDrumul o să fie lung pe lună,\nDrumul de un om şi un picior\nStrâmt şi-ngust cu ceaţa dimpreună.\n\nStau la pândă-n bălţi şi împrejur,\nClopot, voce, tunet să mă strige,\nŢipăt rău sau şoaptă să murmur,\nCe voi zice, nu ştiu, ce voi zice?\n\nŞi mi-e spaimă de ceva urât,\nDe o fiară, de un ceas pe care\nÎl aşteaptă sufletul atât,\nLângă viaţă, lângă închisoare.\n\nCine strigă? Nimeni n-a strigat?\nCucuvaia, greierul, tâlharul?\nVoi fi fost chemat şi-apoi uitat?\nBate timpul, trece minutarul.\n\nNetrăită viaţa s-a sfiit\nŞi-am trăit-o însutit.|1957
Magda Isanos|Când cel iubit|Când cel iubit departe plecase,\ntoate s-au retras în linistea lor,\nnumai vremea nefolositoare rămase\nși numele-n suflet, sonor.\n\nMoartea veni atât de simplu, tăcut.\nMânile care nu puteau cuprinde-au zăcut,\npuse una lângă alta, cum sunt uneori\nanume așezate unelte sau flori.\n\nPărea că n-au fost niciodată\nverile nalte, toamnele-n zarea cu steme.\nSub iarbă, poate, sânul mic de fată\nrespiră încă noaptea și se teme.|3417
Lucian Blaga|Bunătate toamna|Pomi suferind de gălbinare ne ies în drum.\nO minune e câteodată boala.\nPătrunse de duh,\nfetele-şi lungesc ceara,\ndar nimeni nu mai caută vindecare.\n\nToamna surâzi îngăduitor pe toate cărările.\nToamna toţi oamenii încap laolaltă.\nIar noi cei altădat-atât de răi\nazi suntem buni, parcă am trece fără viaţă\nprin aurore subpământeşti.\n\nPorţile pământului s-au deschis.\nDaţi-vă mânile pentru sfârşit:\nîngeri au cântat toată noaptea,\nprin păduri au cântat toată noaptea\ncă bunătatea e moartă.|3296
Radu Gyr|Altul|Cândva, avui și eu grozave coame,\nasemenea pădurilor semețe.\nZbârlind în vârf trufașa tinerețe,\nfrigea mândria-n mine ca o foame.\n\nMă cățăram cu mâini mai îndrăznețe,\nde câte ori cădeam străpuns de lame,\nși nu erau furtuni să mă destrame,\nnici răni înțelepciunea să mă-nvețe...\n\nAzi, semeția-n mine nu mai țipă,\ndar nici în râpi cu spini nu mă mai nărui.\nCălcând peste deșarta mea risipă,\n\nm-apropii de fântâna fiecărui\nși mă vreau spic de grâu în orice clipă,\nîn pâinea tuturora să mă dărui.|3820
Eusebiu Camilar|Satul morților|Spală-te cu apa ne'ncepută\nCum spun vrăjitoarele şi mitul.\nHaidem la poarta satului\nSă privim cum arde Răsăritul.\n\nA trecut un ceas de când cucoşii\nŞi-au strigat voioasele alarme.\nMuncitorii toți s-au dus în câmpuri,\nNumai satul morților mai doarme...\n\nOare nu ştiau să le vestească\nOra de miraj când arde zarea?\nHai cu mine-n satul morților,\nSă strigăm pe uliți deşteptarea...\n\nPoate s-or trezi şi muncitorii\nZăvorâți în cel din urmă sat:\nSă-şi dezmorțească brațele\nCari de-atâtea veri n-au mai lucrat.\n\nEi şi-au lăsat pământurile\nMâini străine să le samene,\nMâini străine să le secere,\nNorii să le ude-n trecere,\nŞi să le usuce vânturile...\n\nDe ce doarme satul morților?\nPentru ce pe ulițele lui\nNimeni nu vesteşte bucuria\nGloriilor răsăritului?...\n\nHai cu mine-n satul morților\nSă strigăm pe uliți amândoi,\nSă surâdem crucilor, căci mâine\nNe-or muta acolo şi pe noi...\n\nNe vor rămânea pământurile:\nMâini străine să le samene,\nMâini străine să le secere,\nNorii să le ude-n trecere,\nŞi să le usuce vânturile...|2882
Victor Eftimiu|Epigramă - La încheierea acordului dintre Carol al II-lea și Germania hitleristă|Eu acordul n-am să-l critic,\nDar mă tem de-acest final:\nEi, cu spaţiul lor vital,\nNoi, cu spaţiul mioritic.|2089
Ion Luca Caragiale|Sonet brutal|Zenitul polichrom se irizează-n spasm,\nŞi lungi şi partice cobor din el săgeţi;\nIar eu, citind adânc pe frescuri din pereţi,\nVăd conturându-se din alte vremi un basm.\n\nDa! Homo... fui! da, viaţa mi-e sarcasm!\nSunt toate vechi, nimic nou nu mai poţi să-nveţi!\nCând toate intră-n ea ca lichidu-n bureţi,\nDe Calipige n-am de loc entuziasm!\n\nLucească ochii ei în focuri de smarald,\nPembele varii dungi aştearnă-şi în bibiluri,\nÎi curgă lacrime în van de sânge cald!\n\n... A! prea brutală-a fost când m-a metodoxit!...\nMă tachinează-n van cu amplele-i profiluri:\nVai! Faunul, răpus de Eros, a murit!|858
Ion Heliade-Rădulescu|Arpa lui David|(Lord Byron)\nSpartu-s-au coardele arpei potente\nMarelui David, poetului-rege!\nNu mai există a psalmilor arpă!\nCâţi i-asculta inspiratele-acorduri\nDe melodie, cu inima-nfrântă\nVărsând vărsau lacrime calde, dolente,\nDe repentire, de rugă, d-extaze.\nAcele lacrime varii şi multe\nO consacrară Domnului sfântă.\nLamente-se ale Sionului vergini,\nCăci iată, spartu-s-au ale ci coarde.\nEa străbătea prin dulcele-i accente\nInimi de piatră, ca gerul de ageri,\nFiilor aspri ai fărdelegii,\nDa-n ei viaţa şi le nălţa suflet;\nStrâmbii cu inima, strâmbii în cuget\nDrept se-ndrepta la potenta ei voce.\nArpa lui David era mult mai forte\nŞi decât tronu-i. Poetul trecuse\nSus, mai presus decât rege la nalte:\nSpiritul Domnului sta peste dânsul.\nEa celebra a Domnului mărire,\nSpunea ale lui Israel mari fapte,\nEa răspândea peste văi bucuria:\nTresăreau munţii, se plecau cedrii.\nAspirat-au şi s-au suit la ceruri\nP-aripe d-angeli ale ei acorduri,\nSi ca tămâia rămaseră-acolo.\nD-atunci nu se mai aude-a ei voce,\nCi numai amorul şi pietatea\nNe răpesc sufletul prin nişte sonuri\nCe ies din porţile cerului sacre,\nŞi-l leagănă-n visuri nalte, divine,\nCe-a zilei lumină nu le-ntrerumpe.|817
Magda Isanos|Lectura|O carte-mi tine-ades tovarasie\nsi-a mai ramas pe randurile ei,\nca pulberea de soare stravezie,\nlumina unui gand din ochii tai.\n\nDin cand in cand, cu buzele-o ating\ncaldura mainii tale s-o culeg,\nsi bucurii trecute sa-nteleg\neu nu-ndraznesc, de teama sa nu plang.\n\nStau astfel vremea fara s-o mai numar;\nma-nsala visul bun si ma gandesc\nca-mi urmaresti lectura peste umar,\nsi, daca taci, e pentru ca citesc.|1045
Radu Gyr|Prăbușiri|Filozofii clocind între coperte,\nsisteme și doctrine și simboluri,\nrotesc pe sus, ca vulturii în stoluri\ndeasupra mortăciunilor inerte.\n\nCa butiei cu cercuri peste goluri,\nnicicând umplută ca să se deșerte,\nle sună numai doagele răsfierte,\niar veșnicii-nsetați le dau târcoluri.\n\nTot mișună-ntrebările cu ghebe,\nberbeci izbesc în orice turn ierarhic.\nSub exclamări se surpă uri și plebe,\n\npaiațe, săbii, zbucium, crin monarhic —\nși, doar Horațiu cântă pentru Hebe,\nsorbindu-i vieții vinul taliarhic.|3985
Marin Sorescu|La dumneata|Chipul meu îmi pare cunoscut\nDar nu-mi amintesc de unde.\n\nNu cumva eşti tu\nCel cu care-am râs\nÎntr-o viaţă,\nLipindu-ne nasul de sufletul lumii\nCa de-o vitrină?\n\nAi un rid pe frunte\nCare-mi aminteşte de-o istorie\nModernă şi contemporană.\n\nOchii aceştia i-am văzut, dacă nu mă înşel,\nMirându-se pe nişte lucruri obişnuite,\nPe tristeţe, pe noapte, pe spaimă.\n\nAi vreo rudă, o mână, un gând,\nVreo sprânceană, cam aşa ceva,\nÎn soare\nŞi-n celelalte stele căzătoare?\n\nPot jura\nCă eşti cel care s-a îndrăgostit pentru vecie\nDe fata aceea\nAl cărei nume îţi scapă mereu.\n\nO,\nTotul îmi pare foarte cunoscut\nLa dumneata,\nChiar şi zilele care nu ţi s-au întâmplat\nŞi se vor întâmpla.|2605
Alexandru Philippide|Proclamaţie|Viaţa-i râul acesta cu ceru-ntors pe dos\nPe care îl beau boii blajini, cu gâtul gros,\nUnde noaptea se scaldă stelele şi strigoii\n(Şi cerul nu-i cel răsfrânt, pe care-l beau boii).\n\nCerul de sus? Poveste care-o spui când te culci.\nViaţa-i făcută din fulgere şi cenuşă\nŞi, când o muşti, cu gust sălciu ca o scoruşă\nPe care o mănânci putredă, cu viermi dulci.\n\nVremea nu are-odihnă ca o cumpănă şchioapă.\nVeşnicia? N-o ştii, ori merge cu tine-mpreună.\nAlungă vracii de ieri cu ochii în lună.\nViaţa-i cu drumuri şi gropi, cu pâine şi apă.\n\nSuflete pline de plopi, prieteni de mâine,\nE turbure cântecul meu, ca vântul nou.\nZiua de azi e ca o dumbravă de mesteceni,\nSoarele-i lângă voi, aur şi pâine.\n\nClipele sunt semiţe şi flori. Ochii sunt noi.\nLăsaţi-le să moară, florile. Semănaţi.\nFără grijă. Lumina trăieşte cât şi voi.\nMoartea-i poarta închisă la care nu mai baţi.\n\nViaţa-i râul acesta cu ceru-ntors pe dos\nPe care îl beau boii blajini, cu gâtul gros,\nUnde noaptea se scaldă stelele şi strigoii.\n\nBeţi din cerul de jos, din care beau boii.|2720
Ion Minulescu|Rânduri pentru nechemată|Aştepţi pe cineva?\nNu ştii pe cine?\nSau nu te-aştepţi decât pe tine\nSă te-nfruptezi din ce ţi se cuvine?\n\nNu ştii că azi sau mâine -\nVrei, nu vrei -\nN-aştepţi decât sosirea Ei?\n\nŞi-oricine-ai fost\nSau vei mai fi,\nSosirea celei nechemate -\nFie că-ţi bate-n geam în zori de zi,\nFie că-ţi intră-n casa-n miez de noapte -\nExact în clipa când ţi-apare,\nDoar te sărută şi...\nDispare!...|886
Alexei Mateevici|Un sfat|Să fugi de faptă rea, creștine,\nAscult-al Domnului cuvânt\nȘi făptuiește numai bine\nDin leagăn până în mormânt.\n\nAtunci cu zâmbet fericit\nVei trece prin această viață\nȘi chiar și moartea liniștit,\nPutea-vei s-o privești în față.\n\nAtunci plug, seceră și sapă\nVor fi ușoare-n mâna ta,\nȘi lângă un ulcior cu apă\nTu veșnic vesel vei cânta.\n\nIar când muri-vei, cu mult dor,\nStrăini și neamuri te-or jăli,\nȘi flori din lacrimile lor\nPe-al tău mormânt vor răsări.|235
Elena Farago|Puişorul moţat|Puii mamii, pui, pui, pui,\n Are cloşca şapte pui:\n Cinci pestriţi, unul bălţat,\n Numai unul e moţat\n Şi curat şi încălţat.\n\n — Spune-mi, puiule, şi mie\n De ce-ţi face numai ţie\n Mama ta, ciorapi şi ghete,\n Şi îţi leagă moţ în plete?\n\n Oare frăţiorii tăi\n Sunt aşa de proşti şi răi,\n Sau că poate mama ta\n O fi leneşă, ori rea?\n\n Spune puiul: — Mama mea\n Nu-i nici leneşă, nici rea,\n Dar e tristă, vai de ea,\n Căci îi fac ruşine multă\n Fraţii mei şi n-o ascultă,\n Că de-i cheamă, fug pe-afară,\n Şi de-i prinde, plâng şi zbiară,\n Şi de-aceea-s nespălaţi\n Şi desculţi şi nemoţaţi.\n\n Dar eu stau cu mama mea\n Şi mi-e drag s-ascult de ea;\n Şi de-aceea sunt moţat\n Că-s cuminte şi curat.|550
George Tutoveanu|Ne cheamă iarăși|April a nins livezile cu floare\nȘi codrii toți cu verde i-a-mbrăcat,\nPunând iubire-n razele de soare,\nȘi-n ochii tineri dor de sărutat.\n\nDe peste văi, din lanuri înspicate,\nPrin glas de paseri, murmur de izvor,\nÎnspre seninul cerului străbate\nUn singur imn, în cinstea lui Amor...\n\nIubita mea, pe-ntinderea de șesuri\nDin nou răsună larma de burateci,\nȘi către lunca plină de-nțelesuri\nNe cheamă iarăși plopii singurateci.|757
Nichita Stănescu|Albastru pescăruş|1. Pe cerul limpede şi poate lung\nAlbastru pescăruş mă cheamă,\nSimt o durere că nu pot să-l ajung,\nDeşi tot sufletul mă-ndeamnă.\n\n2. Aş vrea să zbor, când fluturii se nasc\nLuminii dându-i forme de culoare,\nRobia lanţului în care zac\nS-arunce-n jur miresme ca de floare.\n\n3. Aş vrea să simt lumina dimprejur\nSă zbor nemărginit spre cer,\nA vieţii păsări de azur\nSă urce-naltul cât mai sper.\n\n4. E vis acesta ? nu pot spune\nNu m-am trezit şi poate nici nu vreau,\nPlutesc deasupra clipelor nebune\nCe-n derularea lor amară mă orbesc.\n\n5. Te-ai rătăcit ! De rătăcirea e un scop în sine\nMi-au dat răspunsul păsări ce zburau,\nImensul cer iar norilor revine\nOprind în ei lumini ce coborau.\n\n6. Când obosit m-aplec peste ruine,\nAcelaşi început îmi pare greu,\nTu pescăruş al zilelor senine\nDe ce nu-mi poţi zbura mereu ?\n\n7. L-am întrebat, şi nu vrea să-mi răspundă,\nDin nou am să aştept să plece norii,\nŞi-l voi urma sau poate-l voi visa din umbră,\nPe-albastrul pescăruş ce va aduce zorii.|1318
George Tutoveanu|Să nu pătrundeți|Voi care-ați fost aprinși de dorul\nPurtat în ochii de fecioare,\nSă nu vedeți decât săruturi\nÎn calea darnicului soare;\n\nSă nu pătrundeți toamna-n codru\nCând raza lunii îl străbate:\nSă nu mai știți ce spune vântul\nPlângându-și florile uscate.|760
Magda Isanos|Toporasi|Cu sacu-i plin de banalitati s-a prezentat\nsi anul asta zana primavara,\ncu toate-acestea noi ne-am bucurat\nde parca-ar fi venit intaia oara.\n\nContrazicându-mă cu mine insumi si-n sfarsit,\nriscând să-mi stric pantofii prin noroi,\nm-am dus să vad ce flori au răsărit\nîn parcul vast si gol de langa noi.\n\nDe mult nu mă-ncercase asa dor\nde viata si calcam nerabdatoare;\nsimteam cum se-nfioara sub picior\npamantul umed, fecundat de soare.\n\nCopacii goi mi s-au parut incantatori -\nParca-as fi vrut să-i strang în brate să-i sarut\n(trecusem pana-atunci de-atatea ori\npe langa ei si nici nu i-am văzut)\n\nIar ceru-albastru, vag, nedefinit\n(ca rochiile care ies la spalat),\ncu capul dat pe spate l-am privit\nsi l-am gasit de-a dreptul minunat.\n\nPe urma-am dat de toporasi langa-un stejar\nerau asa de-albastri, delicati -\nca niste firmituri lasate-n dar\nde primavara, printre pomi-ntunecati.\n\nM-am aplecat cu inima batând,\ndar când era să-i rup, nici eu nu stiu\nde ce si cum, dar mi-a venit în gând\nca pentru ei paharu-i un sicriu.\n\nSi m-am întors spre casa mai agale,\nc-o oboseala fericita-n pasi,\niar daca mainile-mi erau la fel de goale,\nîn schimb aveam în suflet toporasi.|3448
Tudor Arghezi|Cina|În frig şi noroi\nTrec hoţii-n convoi, câte doi,\nCu lanţuri târâş de picioare,\nMuncindu-se parcă-n mocirli de sudoare.\nFiertura e gata.\nE seară. E ploaie.\nO lingură grea, cât lopata,\nDă ciorba din doua hârdaie.\nCâţiva au ucis,\nCâţiva ispăşesc ori un furt, ori un vis.\nTotuna-i ce faci:\nSau culci pe bogaţi, sau scoli pe săraci.\nLivizi ca strigoii şi sui,\nStrâmbaţi de la umeri, din şold si picior\nÎn blidul fierbinte, cu aburi gălbui.\nÎşi duc parcă sângele lor.|4121
Nichita Stănescu|A şasea elegie|Stau între doi idoli şi nu pot s-aleg \npe nici unul, stau \nîntre doi idoli şi plouă mărunt, \nşi nu pot să aleg pe nici unul \nşi-n aşteptare-nlemnesc, \nidolii-n ploaia măruntă, Eu stau \nşi nu pot să aleg între două \nbucăţi de lemn, şi plouă mărunt şi nu pot \nîn putreda ploaie s-aleg. Stau, \nşi lemnele, cele două, şi-arată \ncoastele albite de ploaia măruntă. \nStau între două schelete de cal \nşi nu pot să aleg pe nici unul, stau \nşi plouă mărunt, topind pămîntul \nsub oasele albe, şi nu pot să aleg. \nStau între două gropi şi plouă mărunt \nşi apa roade pămîntul cu dinţi \nde şobolan înfometat. \nStau cu o lopată în mînă, între două gropi, \nşi nu pot, în ploaia măruntă, \nsă aleg prima pe care voi astupa-o \ncu pămîntul muşcat de poaia măruntă.|1295
Alecu Donici|Înfiinţarea fabulei|În palat la împărat,\nAdevărul, gol din fire,\nFără veste au intrat.\nLa a lui aşa privire\nÎmpăratul au strigat:\n— Cine eşti? Cum îndrăzneşti,\nGol, aici, să te iveşti?\n— Adevărul sunt.\n— Ce vrei?\n— Vreau să-ţi spun a mea părere:\nTu nicicum nu ai durere\nPentru pământenii tăi;\nCei mai mari te măgulesc\nŞi norodul jefuiesc;\nLegile îţi sunt călcate...\n— Ieşi afară! Ieşi afară!\nGolule neruşinate!\nDaţi-l uite jos pe scară!\nIată cum fu primit\nAdevărul dezgolit;\nEl, oftând, se depărtară.\nDar a lui dorinţă bună\nUn alt chip i-au arătat.\nAdevărul mai pe urmă\nIar au mers la împărat,\nÎnsă nu gol, ci-n veşminte\nÎmprumutate la minte\nŞi, cu aer de respect,\nAu vorbit frumos, încet.\nÎmpăratul, în mirare,\nI-au dat toată ascultarea;\nL-au pătruns, l-au înţeles,\nŞi îndată au ales\nAlţi miniştri, altă curte,\nAu făcut prefaceri multe,\nTrebile au îndreptat\nŞ-au fost binecuvântat.|72
Nichita Stănescu|Împotriva nu ştiu cui|Îngeri nefericitisi trişti\ncare-mi explodaţi în vedere sângele vostru aerian\ncum simunul.\nVoi, care mă smulgeti dintr-o tăcere\nfăcându-mă din bun nebun,\nnu mă mai înlocuiţi, voi sânge,\ncum rază dintr-o stea ce nu există.\nDin nou voi râdeţi\nprecând mama mea iar plânge tristă, -\neu nu sunt voi, eu nu sunt voi, eu nu sunt voi\nşi nici privirea unui ochi de zeu nu sunt.\nLăsaţi-mă să fiu ce sunt, - noroi\npe globul de pământ.\nNu mai dormiţi în mine voi, -\nlăsaţi-mă.|3571
Radu Gyr|Am fost|Am fost arhitecturi de vis frenetic,\nde jinduiri, pasiuni ți aripi multe.\nSunt un morman de renunțări oculte,\nciob lângă ciob și petic lângă petic.\n\nCe jerbe-am aruncat în catapulte,\nce curcubeie-am arcuit bezmetic...\noriunde prin moloz și vreasc deretic,\ntresare parcă-o umbră să m-asculte.\n\nȘi, totuși, zdrențuit în rupte flamuri,\nsurpat ca o bătrână mănăstire,\nmă simt, sub praf, o boare de balsamuri\n\nși-un cearcăn care tremură subțire,\ncă, veștejind în mine-atâtea ramuri,\nînmuguresc în alții, prin iubire.|3821
Costache Ioanid|În transeul..|În tranşeul..\nÎn tranşeul cămăruţei tale,\ntu te rogi si te păstrezi curat.\ndar, cum ieşi in lume, ce rafale,\ncâte gloanţe şuieră turbat!\n\nZboară-n jurul tău priviri deşarte,\nzvârle pofta schije pe asfalt.\nLăudaroşenia vieţii moarte\ndă năvală-n care de asalt.\n\nDacă porţi pe mână ăi pe frunte\nsemnul că eşti liber de Cel Rău,\nmii de demoni sar să te înfrunte,\nmii de pofte bat în trupul tau.\n\nCad alături cei ce n-au putere,\nzece mii în partea dreaptă cad.\nClanţănesc în duh de mitraliere,\ntrag obuzierele din Iad.\n\nDar tu, ţine calea ta prin gloată,\nchiuind ca cei ce dau de larg.\nCănd Cristos iţi este cazemată,\nîn fărâme gloanţele se sparg.\n\nFii ca Iosif cu priviri senine,\nfii ca Lot cu sufletul curat.\nNu uita că-n lupta pentru tine\nIadu-ntreg în Mielul Sfânt a dat.\n\nSă-ţi încingi cu adevăr fiinţa,\nsî te-ncalţi cu râvna cea de sus,\npavăza să-ţi fie-n mers credinţa,\nsabie, Cuvântul Lui Isus!\n\nOrice pată de păcat, mârşavă,\nspal-o-n har şi fii bşrbat de fier.\nFără luptă, nimeni n-are slavă.\nFără slavă, n-ai cuvânt în Cer!\n\nAMIN|416
Elena Farago|Trecea un om pe drum...|Trecea un om pe drum aseară,\nTrecea cântând încet pe drum,\nŞtiu eu? Poate cânta să-i pară\nDrumul mai scurt, — ori poate cum\nEra aşa frumos aseară,\nPoate cânta ca să nu-l doară\nCă-i singur numai el pe drum?\n\nTrecea, şi eu eram la poartă\nŞi şi-a văzut de drumul lui,\nDar ce mi-o fi venit deodată\nDe am oftat, n-oi şti să spui.\nŞi nu-mi venea să plec din poartă,\nŞi parc-un dor de viaţa toată\nM-a prins privind pe urma lui...\n\nAşa ne-o fi la fiecare,\nCă stăm în poartă, şi nu ştim\nPe călător măcar de-l doare\nCeva şi de ne pomenim\nOftând, pesemne fiecare\nNe-om fi simţind departe tare\nDe-un drum pe care-am vrea să fim.|559
Alexandru Philippide|Berceuse|Pe crengi, aceleaşi cuiburi vechi de ciori,\nPe care, seara, le frământă vântul!\nŞi soarele! s-a dus de-atâtea ori,\nCa astăzi, să înconjure pământul!\n\nŞtii pe de rost şi crengi, şi vânt, şi ciori.\nŞi-un clopot iarăşi a-nceput să sune.\nNu-i bine, seara, să-1 asculţi ce spune.\nAşa răsună-n fiecare seară,\nŞi vântul frânge sunetul - de-ţi pare\nCă-i o ghitară\nCu arii singuratice şi rare.\n\nŢi-e sufletul - cum se frământ-un vânt.\nTe-alungi pe tine singur c-un cuvânt.\nTe cauţi mult - şi nu te mai ajungi.\n\nŞi-ţi cade-n suflet umbra vremii lungi.\n\nDormi\n\nFie-ţi viaţa veşnică poveste,\nCu începutul veşnic nenceput;\nSă nu mai ştii ce-a fost, nici ce mai este;\nSă curgă-ntr-una basmul neştiut.\n\nSă fii mereu la mijloc de poveste!\n\nPe crengi, aceleaşi cuiburi vechi de ciori,\nPe care, seara, le frământă vântul!\nŞi soarele! s-a dus de-atâtea ori,\nCa astăzi, să încunjure pământul!\n\nNu-i bine să priveşti de multe ori\nAmurgul aiurit de vânt şi ciori.|2702
Leonid Dimov|Destin cu balanţă|Era-n acel spoit laborator\nCu ins celebru pus pentru decor\nO veşnică balanţă Mohr—Westphall\nCu braţ întins, cu tije de metal\nCe scânteia-n amurg, însingurată\nPe lespedea cu vine de agată,\nDe sub cleştar, în triburi, cete, secte,\nLuceau alături prinse-n ac, insecte\nŞi-un tom deschis ivea păduri temute\nLa pagina o mie patru sute.\nNimic nu se clintea-n acea odaie\nCu folii roz şi flori de ciumăfaie\nCi numai în duminici când eleve\nCu fruntea palidă şi şorţuri breve\nLa dascăli şlefuiţi în negru stins\nRosteau istorii cu vestitul ins,\nSe apleca sub clopotu-i oval\nCer, cumpăna balanţei Mohr-Westphall.|936
Radu D. Rosetti|Domnului ''X''|Capetele multor oameni\nAu produs ceva în viaţă;\nNumai capul dumitale\nN-a produs decât... mătreaţă.|1720
Veronica Micle|Singurul noroc ...|Singurul noroc si bine\nCe in lume-am asteptat,\nAsteptatu-te-am pe tine\nCu un dor nemangaiat.\n\nSingura nenorocire\nSi de care m-am temut\nA fost cruda mea simtire\nCand pe tine te-am pierdut.\n\nAzi cu inima pustie\nDar lipsita de dureri -\nEu privesc cu ironie\nScumpul vis de pana ieri.|2068
Radu Gyr|Sfânta mamă|Pe mormântul mamei sfinte\nHiacintul e în floare,\nTotuși nu are culoare\nCum avea mult înainte.\n\nȘi nici apă în izvoare,\nDemprejur numai morminte -\nAmintirea mamei sfinte\nA rămas cer fără soare.\n\nAh, pe drumul ce mă doare\nTraista-i plină de cuvinte,\nAmintiri ce vor s-alinte...\nHiacintul e în floare\nPe mormântul mamei sfinte.|1816
Zorica Laţcu|Intrarea |Asa te vede duhul meu, Stapana:\nTe duce Ana, Maica-ta de mana.\nCum urci cu pasi marunti pe sfanta scara,\nIn ochi porti cerul noptilor de vara\nSi parul tau e caer de lumina.\nSmerit in ruga, trupul mic se-nclina\nSi fata de copil asteapta harul.\nCa sa-ti picteze slava, iconarul\nTopit-a-n flacari vechea lui comoara,\nA prefacut-o-n pulbere usoara\nSi pata de argint a hainei tale,\nA incrustat-o-n raze ca in zale.\nIn juru-ti focul curge, ca o apa.\nCu fragezimi de mugur care crapa,\nManuta poarta lujerul de floare,\nIar Sfantul Duh, in falfairi usoare,\nCu vraja curatiei si a milei,\nS-a asezat pe umarul copilei.\nDin norii albi si moi ai inaltimii,\nCuminti, Iti ies in cale Heruvimii.\nIn cuviinta mare, iconarul\nCu fir de-arnici a-ncondeiat chenarul,\nIar sus de tot, pe cea din urma treapta,\nPotirul sfant al jertfelor Te-asteapta.|4363
Grigore Alexandrescu|Papagalul si celelalte pasari|Lasând a sa colivie,\nÎn padure vru sa vie\nPapagalu-a se plimba;\nSi îndata ce ajunse\nSa judece el se puse\nPasarile ce cânta.\nCa deloc nu suie bine,\nCa glasul ei prea lung tine,\nFilomelei tot zicea.\nSi asa pe orisicare\nPasare mica sau mare\nEl sa taca le facea.\nDar odata suparate,\nPasarile adunate,\nÎmpotriva lui strigând,\nMersera ca sa vorbeasca\nCu dânsul, si sa-l sileasca\nSa cânte ceva, zicând:\n„Cânta dar tu, împarate;\nFa aceasta bunatate,\nUn exemplu sa ne dai:\nCaci din a ta suierare,\nSocotim cu-ncredintare\nCa prea minunat glas ai.”\nEl atunci sta la-ndoiala,\nSi prea cu multa sfiala\nLe raspunde c-un cuvânt:\n„Domnilor! eu râz prea bine\nDe-altii; iar cât pentru mine,\nDeloc cântaret nu sânt.”|2992
Ion Heliade-Rădulescu|Poezia|Din ceruri descindută, a mea candidă liră\nN-am atârnat vreodata la poarta de-mpăraţi;\nCând însa-ale lor fapte venind o-nsufleţiră, \nDin secol pân' la altul etern au fost cântaţi.\nVirtutea prin puterea-mi devine o fiinţă, \nCa zeu pre pământ are şi templu, şi altar;\nŞi viciul, din contră, din neagra locuinţă, \nCu scorta lui de rele, e fătul lui Tartar.\nIstoria prin mine ia chip, se-nfiinţează, \nŞi libertatea mumă a fericirii fac;\nEu timpului dau aripi, prin mine el viază, \nŞi-n candidă fecioară eu pacea o prefac.\nLa câmp şi la cetate, în noapte şi în rază, \nÎn carceri, pe ruine, pe oamenii mari cânt;\nConserv ale lor nume în secoli de viază, \nFac vie-a lor ţărână, dau suflet în mormânt.\nFu noapte, şi acuma, când soarele răsare, \nVenii eroii voştri în lume-a celebra;\nA lor ţărâna sacră la vocea mea tresare.\nŞi dacă dormiţi încă, cel mort vă va-nvia.\nTârgoviştea e templu l-a mea călătorie\nŞi pe-ale ei ruine în pace mă aşez, \nŞi lupte valoroase pe-ntinsa ei câmpie, \nŞi fapte mari, victorii naintea mea le văz.|826
Adrian Păunescu|Problematica fericire|Nu există fericire\ndecât în măsura\nîn care o poți problematiza.|2395
Vasile Militaru|Cozonacul, mămăliga și plugarul|Nu mai spun prin ce-ntâmplare, -\nÎntr-un lan de grâu cu mac,\nSe-ntâlniră pe cărare\nMămăliga de la țară cu boerul cozonac.\nNici nu mai arăt anume\nCe necaz putea să frigă\nPe boerul zis pe nume,\nCare, mândru ca un Rigă,\nAvea drept sau nu să-și bată\nJoc de-o biată\nMămăligă:\n- Uite ce nerușinare fără margini!... Ptiu, la dracul! -\nZise, țanțoș, cozonacul, -\nMămăliga mea umilă, tu mă faci să-ți plâng de milă!...\nCum când nu ești decât, vai:\nApă, sare și mălai,\nAi curajul să mai stai\nÎn cărarea mea pe plai?!\nFiind galbenă ca luna,\nȚi-ai închipuit, nebuna,\nCă poți fi cu mine, una?...\nȘi-ntr-o clipă cozonacul, cu albuș de ou la gură,\nSpuse câte bunuri sumpe are-n dulcea lui făptură,\nÎncheindu-și cuvântarea cu dispreț, ba și cu ură:\n- Astfel, mămăligă lată, oricum ai căta s-o-ntorci,\nE-n zadar, că tu, sărmano, bună ești doar pentru porci!...\n- Minți! - sbucni un glas alături,\nDintr-un lan înalt de mături -\nȘi-un flăcău cu fața pară, ca o floare-a macului,\nVeni-n grabă, să răspundă astfel cozonacului:\n- De-ai avea un dram de minte,\nCozonacule, zevzece,\nMămăligii, -caldă-rece, -\nNici măcar pe dinainte\nNu i-ai trece!\nCăci, să știi: din câtă lume-i pe pamânt - norod sărac -\nNici un ins, de când e veacul, n-a trăit din cozonac,\nDar sunt mii și milioane, cari, prin mine azi iți strigă:\nLa o parte, cozonace!... noi trăim din mămăligă!|4296
Tudor Arghezi|De-o fi să mor|De-o fi să mor, de-o fi să mor\nSă mă lăsăți în vechea haină,\nVor ști doar codrii a mea taină ...\nLa groapa mea dați zor, dați zor.\n\nCînd voi fi mort, în vreo trei scînduri\nSă m-așezați, n-oi ști de gînduri,\nAm fost și gînd, dar am trecut,\nAm suspinat, dar am tăcut ...\n\nLa groapa mea dați zor, dați zor...\nDe-o fi să mor, de-o fi să mor ...|4135
Nichita Stănescu|Salt|Dau pătura de aer la o parte,\nȘi umărul lucios și ochii-albaștri\nÎi las înfrigurați de cerul mare\nȚinând deasuprea mea un relief de aștri.\n\nBat galaxii, în depărtare, \nUn ritm al unui timp urcând.\nFac ochii mari - dar numai o secundă, \nPână le trec în amintire, rând pe rând.\n\nMi-e bine si mă simt stăpân pe gânduri\nCa și atunci când tu veneai, frumoaso, și\nDansau globulele în mine\nCa niște diavoli roșii, \nSunând în noi secunda \nCe nu va mai sfârși.|1545
Radu Gyr|Piersica|Minune clară, cosmică făptură,\nminuscul, candid soare vegetal,\ntu, candelă de aur, tu pocal,\ncu sânge dulce și lumină pură.\n\nSinteză-a universului astral\nmi-ești sfânta, marea cuminecătură,\ncând taina-ți vie mi-o topești în gură,\ncu limpede-adevăr de cald cristal.\n\nN-ai, pentru mine, lacăte secrete,\nîn reci mistere nu te-nchizi nicicum —\nDin flăcările-ascunselor planete\n\npăstrezi văpăi ce nu se schimbă-n scrum,\nși-ntreagă mi te dai cumplitei sete\nîn coajă, — n miez, în sâmbure, — n parfum.|3976
Mihai Eminescu|Sus în curtea cea domnească|Sus în curtea cea domnească,\nLa domnia din Bârlad,\nȘade tânăr domnul Vlad —\nSub căciula-i țărănească\nPe-a lui umeri plete cad.\n\nAstfel șade trist și rece\nLa ospățul luminat\nDin domnescul lui palat,\nCu priviri crunte și rece,\nCu-ochiul negru înfundat.\n\nFața palidă și tristă,\nManta-i neagră pe-umeri tari,\nFața spână, ochii mari —\nAstfel trece în revistă\nPe boierii lui cei mari.\n\nIci bătrâni ca iarna albă,\nMunți cu fruntea de arginți,\nȘoptesc dulce și cuminți —\nColo tinerețea dalbă\nCu râs mult și fără minți.\n\nFemei palide, frumoase,\nFețe blânde, ochi de foc,\nCe în gene li se joc\nȘi-a lor raze luminoase\nPrintre cale-și cată loc.\n\nSala-i mare, strălucită,\nMasa-i albă, oaspeți mulți,\nVorbe dulci să tot asculți,\nChiar lumina-i îndrăgită\nDe ochi lucii, de ochi mulți.|1224
Tudor Arghezi|Sufletească|Dau sufletului tău ocol\nPrin spini uscați și l-am găsit tot gol,\nȘi de la răsărit și din apus —\nȘi caut în deșert și turlele, în sus.\n\nCeasornicul clopotniții-i oprit\nCă ceasurile toate i-au murit.\nPare că limbile — păcatele! —\nArată vremea de-a-ndăratelea.\n\nO sală-n suflet, și ea goală\nCu bănci tot goale. Pare-a fi fost o școală.\nO tablă neagră. Parcă era-ntr-un colț și-un vers.\nDe tibișir, aproape șters.\nParcă și numere și parcă o formulă\nCu semnul infinitului și-o nulă.\nAș descifra căznindu-mi ochii, poate,\nSilabe de sentință, pe sfert, pe jumătate\nUn grai de semne mut,\nCare-ar fi fost și s-a pierdut.\nFusese un sfârșit? un început?\n\nDe-aș fi găsit măcar\nVreo urmă — cine știe? — de altar,\nCu sfeșnicele sparte, cu strănile lui rupte,\nCa-n urma cu năvală-a unei lupte.\n\nNimic, și-atât, o pulbere domoală\nSe lasă lin într-o-ncăpere goală.\n\n (5 mai 1964)|1983
Mihai Eminescu|Germanu-i foarte tacticos(după Fallersleben)|Neamțul cercetează lucrul tactios, pe dos, pe față.\nLa surtuc de are pată el chemia o învață.\nAni întregi mereu citește spre a ști cum se cuvine,\nCu ce chip din cit și lână iese petele mai bine.\nDar când știe toate celea — cu ce scop le știe toate? —\nCând surtucul cu pricina e o zdreanță fără coate!|1150
Adrian Păunescu|Colindul gutuii din geam|Dulce, galbenă lumină\nCum şi eu bălaie-eram,\nMi-a pus mama o gutuie\nCe se coace-ncet la geam...\n\nAş muşca-o, dar mă doare,\nMă cuprinde-un fel de jind,\nŞi acum, când trece anul,\nParc-o simt îmbătrânind.\n\nGalbenă gutuie\nDulce, amăruie,\nLampă la fereastră\nToată iarna noastră!\n\nMama mea n-avea nici globuri,\nNici beteală şi nici stea,\nSărbătorile de iarnă\nCu gutui le-mpodobea.\n\nMi-a pus mama o gutuie\nÎn fereastra dinspre drum\nŞi o văd că luminează,\nN-am puterea s-o consum.\n\nParcă are-n ea ceasornic\nŞi al mamei plânset sfânt,\nLuminează şi se stinge\nO gutuie pe pământ.\n\nLuxul mamei cel mai mare\nCând copii ne mai simţeam\nEra pâinea de pe masă\nŞi gutuia de la geam.|2207
Nichita Stănescu|Pădure arsă|Cădeau fulgi negri. Şirul de copaci\nlucea, când îmi mutăm pe el privirea.\nDe-atâta vreme rătăceam tăcut\ntârându-mi singur amintirea.\n\nŞi se făcea că stelele scrâşnind\nîşi îmbucau, înţepenite, dinţii.\nMaşină infernală ce bătea\nun timp oprit, al conştiinţii.\n\nApoi, se lasă o tăcere groasă\nşi fiecare gest pe care-l fac\ncozi de cometă-n aer lasă\nşi fiece privire aruncată\no-aud cum sună întâlnind\nvreun copac.\n\nCe căutai, copile, - acolo,\ncu mâinile prelungi şi umeri ascuţiţi,\npe care-aripile abia de se uscară, \nfulgi negri, balansându-se în seară.\n\nUn orizont urlând şi nevăzut\nzvârlindu-şi limbile şi antracitul,\nîntruna mă târa prin şirul mut,\naproape gol alunecându-mi trupul.\n\nArdea oraşu-n depărtări de fum,\nardea sub avioane rugu-i rece.\nNoi doi, pădure, ce facum?\nDe ce te-au ars, pădure,-n fald de scrum\nşi peste tine luna nu mai trece?|1502
Dumitru Iacobescu|Melancoliei|Melancolie dulce, melancolie stinsă,\nCe-nvălui atmosfera în nopți de toamnă dulci,\nMelancolie dulce, melancolie stinsă,\nÎn suflete bolnave privirea ta o culci\nMângâietor și moale ca o femeie-nvinsă.\n\nDorm plopii muți și tragici în umbra viorie,\nSe descompune frunza căzută pe alei,\nSe descompune frunza, — iar tu, melancolie.\nSorbind ușor rugina și deznădejdea ei,\nÎmbălsămezi tăcerea cu-această agonie-\n\nÎn părul tău ce-și moaie în ape reci cununa\nAnimă plânsul nopții un trandafir roșcat,\nȘi-n sânul tău se culcă, trudiți ca-ntotdeauna,\nToți morții ce în gheara regretului se zbat\nȘi inima-mi mai moartă ca morții și ca luna.|2857
Ion Minulescu|Moartea pasagerului|Octombre-a zugrăvit pe cer,\nCu nori de-argint, de plumb şi de oţel,\nTavanul unei cameri de hotel\nÎn care s-a-mpuşcat un pasager...\n\nMiroase-a igrasie...\nDin tavan,\nBucăţi de tencuială-ncep să cadă...\nOctombre-şi varsă ploaia rece-n stradă\nŞi pasageru-şi spală rana în lighean...\n\nÎn vârful unui plop, o cioară,\nSau poate pălăria neagră din cuier\nA pasagerului ce-a vrut să moară,\nÎntreabă vântul:\n- Cât mai e până la cer?...\n\nŞi, după câteva minute de tăcere,\nPorneşte-n zbor, din plopul desfrunzit,\nSpre cimitirul din apropiere...\n\n...\n\nProbabil pasagerul a murit!...|3164
Alexandru Philippide|Astralis|Oglinzi ! adanci firide fara fund, \nIn voi statui de stafii se ascund ! \nPe apa voastra cu fiori de stanca \nUn zbor de vechi priviri pluteste inca \nSi-alunecand din gol, in voi coboara \nNaluca vremii de odinioara.\n\n— \nPe drumuri care vin din \nNicaieri,\nDin toamna primaverilor de ieri, \nO, vested vis, te-ntoarce mai curand \nDoboara-n mine viata, simt si gand, \nSi potoleste-mi sufletul flamand.\n\nPrin lumi de nouri vom calatori ! \nVazduh mai nou din noi va inflori. \nLa capataiul cerului o stea inmugurita pentru noi va sta, \nDin raze limpezi sa ne faca drum in lumea unde negurile iernii \nCladesc albastre manastiri de scrum in care luna toaca de vecernii. \n\n\nC-un crin la carma, altul la catarg, \nO luntre alba sa ne duca-n larg.\nin haina lor de gheata cristalina \nSa salte-n aer albe baiadere. \nSi cerul sa ne fie-o cupa plina \nCu picaturi albastre de tacere.\n\nDeasupra noastra vantul isi coboara \nDin zari in zari aripa lui tacuta, — \nSi-atunci nemarginirea se-nfioara \nCa o enorma harfa nevazuta.\n\nSi-acum — oglinzi adanci ! mari ochi pustii, \nDe sub pleoapa serilor tarzii, \nStrapungeti cu privire de cristal \nPe totdeauna visul meu astral !\n\nStravechiul vis, carunt si obosit. \nLa tarmul vostru n-a mai poposit. \nSi-n voi, adanci firide fara fund, \nPe veci statui de stafii se ascund.|169
Adrian Păunescu|Oameni de zăpadă|Ninge fără milă cu vinovăţie\nCa o inculpare, ca un martor mut\nNinge ca o nuntă, ninge şi sfâşie\nSe fărâmiţează ultimul salut.\n\nVai de noi, femeie, ninge-a despărţire\nVom pleca departe unde avem de mers\nNinge să despartă gheaţă şi iubire\nOarbe felinare trec spre univers\n\nNinge sfânt şi păgân\nNumai ochii mai ramân\nDespărţirea s-o mai vadă\nCa în rest, noi ne-am stins\nŞi-am ajuns de-atâta nins\nNişte oameni de zapadă.\n\nNinge peste buze, ninge peste pleoape\nNinge peste îngeri, ninge peste văi\nNinge peste clopot, ninge peste ape\nNinge incredibil peste ochii tăi.\n\nNinge ca-n Esenin şi-n poema rusă\nNinge fantomatic şi bacovian\nNinge că sunt rece, ninge că eşti dusă\nNinge ca la moartea ultimului an.|2370
Radu Gyr|Rondelul celuilalt|Cine m-alungă-n celălalt?\nDin celălalt cine mă cheamă?\nCă urc din din geamăt în aramă,\ncă trec din lacrimă-n bazalt.\n\nM-ascult și bronzu-a prins să geamă,\nm-ating și-n lespede tresalt.\nCine m-alungă-n celălalt?\nDin celălalt cine mă cheamă?\n\nFug în metal să-i par de-o seamă,\nîn piatră plâng și mai înalt,\nși piatra parcă se destramă...\nDin celălalt cine mă cheamă?\nCine m-alungă-n celălalt?|4003
Radu Gyr|Ca la o grea și crâncenă poruncă|Ca la o grea și crâncenă poruncă,\ndezgustul sterp mă șficuie cu bice,\nde câte ori speranțele dau spice\nsau fâlfâie un zbor ca o ieruncă.\n\nȘi când credința-mi urcă pe colnice,\nîn greabăn îndoiala i se-aruncă,\ncum ghearele și-nfige într-o juncă\nși colții răi, ursoaica, s-o despice.\n\nȘi când iubirea-mi sângeră în struguri,\nmi-o ciugule pârdalnicele vrăbii...\nSunt plămădit din jafuri și belșuguri,\n\ndin secete și țăndări de corăbii.\nMă spânzur de nădejdi și ard pe ruguri,\nînviu din foc și mă ucid în săbii.|3840
Alexandru Vlahuţă|Sonet (Câţi ochi frumoşi şi visători, poete)|Câţi ochi frumoşi şi visători, poete,\nN-or fi plângând pe versurile tale!\nA, de-ai putea să le-nsoţeşti în cale,\nTe-ai consola văzând cu câtă sete\n\nLe sorb fecioarele sentimentale,\nCum te-ndrăgesc, zeu palid cu lungi plete,\nŞi-şi torc iluzii, şi dorinţi secrete,\nŞi basme dulci, din cântecu-ţi de jale:\n\nPe cartea ta se-nvaţă să suspine\nAtâtea inimi gingaşe, curate.\nTu nici le ştii. Înstrăinat de tine,\n\nDe dor te mistui în singurătate;\nDoar filele, de sufletul tău pline,\nStrâng amintiri - duioase flori uscate.|207
Ilarie Voronca|Cină cu Jeanne Coppel|Arborele surprins la fereastră\nPe care farmecul vostru a poftit\nÎn oglinda serii inerte\nDesenează un chip mândru.\n\nUmbra se lungeşte în cameră\nRamuri şi frunze n-au urmat\nPrudente în visul acesta\nCe-l vor cuprinde braţele voastre atât de vii.\n\nSă lăsăm zidurile să-şi desfacă\nAripile în această plecare promptă?\nTrifoi pe masă şi căprifoi\nCu mireasmă de parc vechi.\n\nAerul a păstrat urma atât de pur\nMai muzicală decât un pian\nCa ultima zăpadă în martie\nCântec ce se trezeşte în adânc\n\nDar arborele a lunecat unde coardele\nAu scuturat acordurile lor surde\nNotele au prevăzut această ordine\nCa să primească rădăcină şi trunchi.\n\nCând elogiul e în gură\nVinul binecuvântat al privirilor voastre\nÎn noaptea când septembrie se mişcă\nLa semnalele verzi ale unei gări\n\nVăzurăm ţinuturile clare\nCovoare din depărtata Oltenie\nPământuri ale uitării ciocnite\nCa pahare la acest ospăţ\n\nDomniei-voastre care daţi atâta Doamnă\nN-aş putea aduce acest poem\nPlin de fauna sufletului\nÎn cercul arcă a lui Noe?|3012
Octavian Goga|Lupul|Te-am auzit cum hăuleai departe,\nÎnfiorând pădurea-nzăpezită,\nBătrâne lup, cu gura istovită,\nEtern pribeag al câmpurilor moarte,\nTe-am auzit cum hăuleai departe.\n\nTe-am auzit, şi-n ceasurile grele\nCe mă gonesc cu vifore turbate,\nAm priceput chemarea ta de frate,\nŞi-am priceput că-n noaptea fără stele\nTu eşti tovarăş visurilor mele...\n\nTu, numai tu, neîmblânzită fiară,\nCe-ţi strigi pustiei patima flămândă,\nŞi-n prigonirea câinilor la pândă,\nÎţi plimbi prin codri ura solitară -\nTu înţelegi un suflet fără ţară...|3758
Emil Brumaru|Dragoste nemărturisită|Miercuri iar am fost la farmacie.\nEra o farmacistă\nSensibilă, pedantă, tristă.\nŞi m-am rugat timid să-mi facă bon.\nEa l-a făcut cu chimic şi-un oftat,\nEa a oftat aşa, nemotivat;\nŞi doar făcea cu chimicul un bon!\nŞi am tuşit încet şi-am zis pardon...|2499
George Topîrceanu|Octombrie|Octombrie-a lăsat pe dealuri\nCovoare galbene şi roşii.\nTrec nouri de argint în valuri\nŞi cântă-a dragoste cocoşii.\n\nMă uit mereu la barometru\nŞi mă-nfior când scade-un pic,\nCăci soarele e tot mai mic\nÎn diametru.\n\nDar pe sub cerul cald ca-n mai\nTrec zile albe după zile,\nMai nestatornice şi mai\nSubtile...\n\nÎntârziată fără vreme\nSe plimbă Toamna prin grădini\nCu faldurii hlamidei plini\nDe crizanteme.\n\nŞi cum abia pluteşte-n mers\nCa o marchiză,\nDe parcă-ntregul univers\nPriveşte-n urmă-i cu surpriză, -\n\nUn liliac nedumerit\nDe-alura ei de domnişoară\nS-a-ngălbenit, s-a zăpăcit\nŞi de emoţie-a-nflorit\nA doua oară...|2953
Octavian Goga|Amurg|Din mesteacănul de-afară\nFoi îngălbenite curg,\nCând cernindu-şi pânza rară\nCade vânătul amurg.\n\nFrate bun mi-a fost copacul\nCu podoaba lui de ieri,\nEl mi-a adumbrit, săracul,\nUn noroc de două veri.\n\nZgribulind din trup se-ndoaie\nPeste geamul meu deschis\n— S-a mai dezlipit o foaie,\nMi s-a mai fărmat un vis...\n\nUnde eşti tu, să ne plouă\nPlânsul funzelor ce mor\nŞi cu braţele-amândouă\nSă oprim căderea lor?...\n\nMâna ta să le culeagă\nŞi să ni le-mpartă-n doi.\nE povestea noastră-ntreagă\nScrisă-n veştedele foi...|1675
Emil Botta|Egalii cu zero|O arteră,\nun aerian bulevard.\nȘi la nr. 52\nsorb din cupa vieții și eu,\nnecruțat de ani, de spate adus,\nsorb rar și visez\nși sunt altundeva,\nla polul opus.\nȘi visez Utopia\nși alte himerice.\nȘi parcă prind grai\npereții smintiți,\nvedenii colerice.\nȘi, pierdut în oglindă,\nmă înfioară\nochii pe care-i zăresc :\negalii cu zero,\naltădată albaștri,\nse făcură pe dată ca iadul.\nȘi văd creieri de munte\nși urcușul e greu,\nsunt un trist alpinist,\nSisif sunt, al moliilor.\nȘi cad și recad,\nun munte suind.|575
George Coşbuc|Pace|Galbene văpăi de soare\nPeste deal acum se scurg,\nŞi-n noptateca răcoare\nPeste sat se nalţă fumul,\nCodrii-alene cântă-n drumul\nVântului de-amurg.\n\nÎn curând o să s-aline\nTruda chinului de azi.\nVei privi prin zări senine\nStelele, sclipind mărunte,\nCum încet de peste munte,\nIes de printre brazi.\n\nCa şi ieri rotundă luna\nO să ias-acum-acum,\nSteag de aur pe cununa\nDealului, privind în luncă\nPlopii doinitori ce-aruncă\nUmbre peste drum.\n\nCoasa va dormi şi sapa\nVa tăcea cântarea-n grâu.\nŞi-o s-auzi ca-n vis cum apa\nPe sub iaz se mai frământă,\nŞi privighetori cum cântă\nDincolo de rîu.\n\nNoaptea-ntreag-o să-şi murmure\nApele povestea lor—\nŞi ieşind de prin pădure,\nCăprioarele pe creste\nVor cătá prin văi de este\nPace la izvor.\n\nŞi va fi! De sus, va face\nDătătorul de vieţi\nParte tuturor de pace.\nŞi-o să-ţi uiţi şi tu mâhnirea,\nSuflete,-aşteptând ivirea\nAlbei dimineţi.|656
Mihai Eminescu|Izvor și râu|Născute-abia izvoare stau de sfadă\nDeprind copile oceanica lor limbă\nȘi trec spărgându-și albia lor strâmbă\nPrin lunci mulțime și prin stânci grămadă.\n\nDin munte-aleargă și la șes se plimbă\nColo-n cuibar de ape fug să cadă,\nColo cu șir de valuri fac paradă,\nAceleași sunt deși mereu se schimbă.\n\nCu adâncimea apei s-adâncește\nDin glasul lor a sunetului scară\nDevine tristă, rânduri-rânduri crește.\n\nPân- ce urnindu-se în marea-amară\nUn fluviu mândru ce-ostenit mugește\nTrecutul glas cu totul și-l uitară.|1167
Nicolae Labiş|Ceas greu|Doamne, câtă tristeţe şi frunză!\nTe dărui şi n-ai cui,\nTe dărui nimănui.\nBuzele se desfac zâmbind a milă,\nVinul gâlgâie-n silă.\nO durere estompată şi surdă\nBântuie inima mea.\nSingurătatea vibrează-n timpane\nCu sunet de scoică,\nE ceasul somnului.\nPaşi stinşi, paşi stinşi. E ea?\nAltcineva.\nÎţi vine să ţipi de mânie\nCă nu simţi părere de rău!\nCeasul somnului. Ochi aţintit.\nOrb, surd, cu voce anemică.\nPlâns de neputinţă-n infinit.|1628
Traian Demetrescu|Tablou de iarnă|Pribegi, veniţi din altă ţară,\nDoi muzicanţi bătrâni, cu plete\nCerşetoreau, cântând pe stradă\n	Din clarinete.\n\nO fată îmbrăcată-n zdrenţe\nÎi însoţea dintr-o chitară,\nAtât de galbenă şi slabă,\n	Părea de ceară...\n\nŞi câinii îi lătrau... şi vântul...\nLe răspundea cu lungi ecouri;\nUn cârd de corbi ţipa iernatic\n	Pierduţi prin nouri...|1933
Mateiu Ion Caragiale|Întoarcerea învinsului|Iar când, sfioasă umbră, prin ceaţa rece-a serii\nPurtându-ţi trista taină, de gânduri chinuit,\nTârziu te vei întoarce înfrânt şi istovit,\nSpre casa părăsită în văile uitării,\n\nTu, cel ce-ai cules floarea spinoasă-a-nstrăinării\nŞi-a ei mireasmă-amară cu patimă-ai sorbit,\nLa-ndemnul Amintirii ce-n prag ţi-a răsărit,\nNu te lăsa ca pradă să cazi înduioşării\n\nZadarnice. Respinge deşarta-i mângâiere\nŞi oricât de adâncă ar fi a ta durere,\nTrufia nu ţi-o pierde, rămâi nepăsător,\n\nNu te opri, nu plânge, şi dacă-ţi stau morminte\nÎn drum, treci peste ele, înnăbuşe-al tău dor,\nŞi-n neagra noapte pleacă, cu fruntea sus-nainte.|3462
Ion Heliade-Rădulescu|La o mireasă|Ce nume ai, copilă? Mireasă ori regină?\nCăci în momentul ferice Amorul te-a creat\nDin graţia cerească în ziua mult senină\nDe primăvară dulce ce-n chipu-ţi a-nsemnat.\n\nImenul p-a ta frunte şi-a pus coroana sa\nŞi rozele ei rumeni îşi pierd a lor culoare\nPe lîngă fecioreasca purpurea caandoare\nPe care mii de graţii surîd în faţa ta.\n\nFrumoasă eşti ca viaţa fecioarei adorate.\nPoetul îţi urează noroc strălucitor\nC-a ochilor tăi raze şi zile-nseninate,\nCa tine de frumoase, şi nencetat amor.\n\nDin soţ la fii, la fiice, din fii la strănepoţi,\nLa Dumnezeu, virtute, la pacea conjugală,\nSă-ţi coruneze fruntea virtutea matronală\nŞi-n adevăr regină să te cunoască toţi.|3115
Adrian Păunescu|Flaut în brad|M-aș scufunda-ntr-un brad până la creștet\nCa-ntr-un sicriu molatec și inform\nSă mor, dar să n-ajung de-a pururi veșted\nȘi în eternul verde să adorm.\n\nM-aș scufunda-ntr-un brad spre rădăcină,\nSă mă resoarbă munții dimprejur,\nSă simt cum el în vine se închină\nCa templul vinovat în templul pur.\n\nM-aș scufunda-ntr-un brad fără de moarte\nAcolo ascunzandu-mi moartea mea\nȘi cât n-am împlinit în șapte arte\nSă împlinesc în arta de-a tăcea.\n\nM-aș scufunda-ntr-un brad al lumii, Doamne,\nDe mine să scapați, de voi să scap,\nCând vine ora friguroasei toamne\nSă-ncărunțesc cu brume reci pe cap.\n\nM-aș scufunda-ntr-un brad, atât mai caut,\nÎncolo toți copacii mă rănesc,\nEu sunt acum ruina unui flaut\nTânjind de dor de bradul părintesc.|2279
Veronica Micle|Am plecat...|Am plecat far' de cainta\nSi m-am dus fara de dor,\nCa sa uit a ta fiinta,\nCa sa uit al tau amor.\nSi plecand m-am dus in lume\nNuma-n voia intamplarii,\nNici cu gand de zile bune,\nNici cu jalea-nstrainarii.\nDe-am mers mult pe-acea carare\nNu mai stiu de-atata chin\nCaci cu dor si disperare\nIndarat la tine vin.|2015
Adrian Păunescu|Anomalii|Sufletul meu, copil tembel, cunoaşte,\nInima mea de bivol tânăr ştie\nCă pe al lumii pat absurd de broaşte\nIubirea este o anomalie.\n\nSă mai iubeşti când visul un negoţ e,\nSă mai iubeşti când prea puţini au şale,\nCând ne clocesc de-un veac prudente clote,\nAcestea toate nu sunt stări normale.\n\nEu cânt la o vioară care doare,\nEu cânt la un pian bolnav de ciumă,\nCu voioşie şi cu disperare\nEu cânt un cântec care mă consumă.\n\nNu-i profitabil să iubeşti când este\nMai profitabil să te faci că sângeri,\nDar pe robotul meu cade-o poveste,\nRobotul meu e-nduioşat de îngeri.\n\nNormal rămâne numai restul lumii\nCare să se abţină bine ştie,\nVioara caldă şi pianul ciumii\nNu sunt decât acea anomalie\n\nLa care pururi sufletul mai speră\nPentru că ea s-ar mai putea numi iubire,\nJos, în prudenta lume mamiferă,\nŞi sus, pe unde gândul meu e mire.|2166
George Topîrceanu|Epigrame: Un anonim din Craiova lui Cincinat (Cincinat Pavelescu)|Maestre dragă, ce mai vrei?\nNigrim ţi-a spus un adevăr\nÎncât îţi vine să te iei\nCu mâinile de... păr!|2939
Emil Botta|Dimineața|Saltă și cîntă, inimă nebună,\nrupe-te, inimă,-n mii!\nVoi, ciocîrlii,\ncu gura mai dulce ca mierea,\ncîntați-mi pindarice cînturi,\nca și eu să mă-nalț\nla ceruri, în volburi de aur.\nO, auzi-l, Silvanul\nîți zice din frunză, Driadă,\ncîntări fermecate,\ndoar te-o răpi, Frumusețe;\ndar nimica pe lume nu bate,\nîn lumina clarei diminețe,\ncîntecul ciocârliei din cer.\nO, fericire nebună,\nfrînge-te-n chiote, Suflete, Ler!|571
George Topîrceanu|Poetul|"Frumos ca un erou de melodramă,\nEl se expune-n poze studiate:\nProfil... trois-quarts... din faţă... de la spate.\nŞi tuturor surâde ca o damă.\n\nŞtiu până şi vardiştii cum îl cheamă,\nA devenit o personalitate.\nCotidiana lui celebritate\nCa un balon se umflă din reclamă.\n\nŞi scrie... scrie... şi nimic nu şterge,\nAvând mereu impresia că ""merge""\nŞi că-ntr-o zi va cuceri Parnasul.\n\nZadarnic, totdeauna, la intrare\nCu politeţe i se taie nasul,\nCă-i creşte iar, din ce în ce mai mare!"|728
Nichita Stănescu|Doi|lui Brâncuşi şi lui Bogdanovič\n\nDe la piramide încoace\nn-am mai văzut munţi sculptaţi!\nCe faceţi voi cu munţii?\nCe faceţi voi cu ei?\n…sau, poate,\ncum l-am îndemnat pe prietenul\nmeu Tom,\ncând era trist,\nspunându-i:\n„Haide să îngrozim Natura!”\nVoi,\nVoi ce faceţi?\nŞi Voi, Doi\nîngroziţi Natura?!|3537
Adrian Păunescu|Rău de moarte|Pierduta iubita de departe,\nIn saptamana asta cat un veac,\nVroiam sa imi fie rau, un rau de moarte,\nS-auzi si sa ma suni sa-ntrebi ce fac.\n\nVisam nenorocirea salvatoare\nCe ar putea interveni-ntre noi,\nVisam sa auzi ca sunt acel ce moare\nSi tu sa incerci o cale inapoi.\n\nCa tot ce-i rau si mi se intampla mie,\nAjunge-n buletinele de stiri,\nSi orice om din zvonul public stie,\nVoiam sa cad, sa plangi si sa te miri.\n\nNu mi-e prea clar daca doream chiar moartea\nSau ma gandeam ca tu m-ai fi salvat,\nAsa precum ne inlantuieste cartea,\nNevinovata si nevinovat.\n\nStiind ca tot ce fac si spun se stie,\nAs fi cazut pe o strada sau pe-un ring,\nDe un infarct sau de-o lipotomie,\nCu suferinta mea sa te conving.\n\nDar daca dupa legile tacerii,\nTu n-ai sa poti acest cosmar sa-l treci ?\nMai bine ma opresc sa nu te sperii\nSi sa te pierd, iubita mea, pe veci.\n\nTacuta mea iubita de departe,\nIn mine insumi s-a-ntamplat ceva,\nMi-a fost atat de rau, un rau de moarte,\nDar nu m-am prabusit de grija ta.\n\nDin egoismul meu fara rusine,\nMa-ntorc, iluminat si nefiresc,\nMi-e rau, de-atata grija pentru tine,\nSi trebuie sa supravietuiesc.|2402
Lucian Blaga|Andante|Purtăm încă în noi, fără izbândă, visuri,\ncu libertăți imaginare ne-ngânăm.\nMai stau de pază ca în flăcări, stau ca săbii\nseverii plopi pe lângă drumul ce-l umblăm.\n\nSă evadăm din cuviință și din pravili -\nîndeamnă câteodat* din inimă un glas,\nși din caverna sa, cu grai de-argint, un greier\nîndeamnă zi cu zi și ceas cu ceas.\n\nPe deal, într-o podgorie stropită vânăt,\nte-aș duce uneori, să ne lovim de soare.\nSă ne întâmpine o piersică pe creangă\nca un păcat de aur, toamna, pe dogoare.\n\nSe-ntâmplă, pentru ochii tăi (ochi de pădure),\nsă-nchipui uneori o vânătoare - vis.\nÎntr-un noian de frunze roșii, de odihnă,\ngândesc să-ți pun sub cap un iepure ucis.\n\nChemări de corn și goane pe la vaduri,\ndin ceas de zori și până-n ceasurile lunii,\nne ispitesc mereu, spre văi, spre culmi, pe unde\nasemenea să devenim sălbăticiuni.\n\nDar totdeauna, iar și iar, ca săbii plopii\nse-mpotrivesc. Suntem învinșii fără lupte\nîn dureroasa urbe, umbre printre umbre -\nde vânători uităm, de soare și de frunze.|3278
Adrian Păunescu|Libertate|Singura libertate reală\neste aceea în care îți poți face\ndatoria.|2327
Lucian Blaga|Singurătate în Ithaca|Ca Ulise, rătăcim, ca Ulise,\ntrecând printre Carrybda și Scilla-\nși nu-i nimeni să ne spună câte abise\nne mai despart de visata dies illa.\n\nCa Ulise ne-ntoarcem mereu,\ntot mai străini, tot mai goi\ndar nu ni se arată niciun zeu,\nsă ne spună că Ithaca e-n noi.\n\nLucian Valea, Singurătate în Ithaca, 1978|3384
Elena Farago|De Ajunul Crăciunului|Toată noaptea asta, colo-n ceruri sus,\n Stelele lucrează fără de-ncetare,\n Căci le-adună-n clacă steaua sfântă care\n A-ndrumat pe vremuri Magii la Iisus.\n\n Torc de zor în noaptea sfântului ajun\n Câlţi de nea şi raze harnicele stele,\n Pentru noi, copiii, torc să facă ele,\n Funia cu trepte pentru Moş Crăciun.\n\n Lungă cât e drumul din pământ la cer,\n Trainică să-i ţină coşului povară,\n Vor întinde-o-n noapte, nevăzută, scară\n Moşului ce luptă cu-ndârjitul ger,\n\n Ca să ne aducă iar, de colo sus,\n Pe la toţi copiii darurile care\n Ni le va trimite, iar, la fiecare\n Sfânta şi duioasa mamă-a lui Iisus.|532
Benjamin Fondane|Cântece simple: Mărior V|Dac-ai veni pe bancă cu-n roman\nîn mână,\nsurâsul tău m-ar căuta în parc\nprin fila cărții.\n\nRomanul tău, cu litere nemțești,\ne Werther -\nl-ai părăsit pe când își încărca\npistolul.\n\nSurâsul tău mă caută ca-n râu\no undiță -\nși vrăbii lângă tine slovenesc\nromanul.\n\nSunt lângă tine și tu nu mă vezi -\nsunt poate golul\nîn care te apleci, sunt, poate, golful\nde liniște.\n\nSunt umbra ta culcată pe nisip -\nsunt umbreluța\ncu care scrii distrată pe nisip -\nsunt muzica pe care-o iei de mână.\n\nSunt lângă tine și-mi încarc pistolul -\ntu nu mă vezi;\ncontinui fila unde l-ai lăsat\npe Werther.|2757
Radu D. Rosetti|Unui scriitor|Cât fi-va patria română\nZiceai când începuşi să scrii,\nVolumul meu o să rămână!\nŞi a rămas... în librării.|3812
Dimitrie Anghel|Cîntecul greierului|Sînt poate milioane de ani de-atunci — o, Soare !\nDe cînd tu cel ce astăzi urci bolţile de-azur.\nErai de-abia o pată prin neguri călătoare,\nO forţă-n mers ce-şi cată o formă şi-un contur.\n\nAşa erai, dar timpul ţi-a modelat conturul\nŞi incendiul ce-n tine mocnea de veşnicii,\nÎnflăcărat deodată a luminat azurul\nŞi ale mele negre şi mari melancolii.\n\nAşa erai pe vremea întîiei aurore,\nPe cînd eu, negrul greier, rapsodul fără glas\nCe te cînta-nstrunîndu-şi elitrele-i sonore,\nAşa am fost de-a pururi şi-acelaşi am rămas.\n\nEu sînt întîiul sunet care-a trezit ecouri\nFăr-a trezi pe lume fiorul unei uri,\nRapsodul ce-a rupt pacea înaltelor platouri\nŞi-a deşteptat visarea funebrelor păduri.\n\nCa într-o seră caldă trăiam punctînd tăcerea,\nPrivind plin de uimire cum vremile în mers\nÎnalţă continente ori pregătesc căderea\nA cine ştie cărui fragment de univers.\n\nPărea cum că natura arareori sătulă\nDe vechile tipare căta izvoade noi;\n— Cum de-a putut fragila şi fina libelulă\nVîslind atîtea veacuri, s-ajungă pîn' la noi ?\n\nAzi năruia şi mîine, cum o-mbia capriciul,\nZvîrlea în dar eterne nimicuri pe pămînt,\nDe-atunci şi-a aprins lampa albastră licuriciul,\nŞi n-a mai fost în stare s-o stingă nici un vînt.\n\nO aripă de gîză, un sunet şi-o lumină\nAu stăruit şi totuşi atîţia uriaşi\nFăcuţi să-nfrunte vremea s-au prefăcut ruină\nŞi-au dispărut din lume făr-a lăsa urmaşi.|451
Ilarie Voronca|Frumusețea acestei lumi|(fragment)\n\n\nlui Léon-Paul Fargue\n\n\nNimic nu va întuneca frumusețea acestei lumi,\nPlânsetele pot inunda toată viziunea. Suferința\nPoate să-și înfingă ghearele în gâtlejul meu. Răcnetul,\nAmărăciunea pot să ridice ziduri de cenușă,\nLașitatea, ura pot să-și întindă noaptea.\nNimic nu va întuneca frumusețea acestei lumi.\n\n(...)|3025
Ilarie Voronca|Ilustre ziduri|Ilustre ziduri, mări transfigurate!\nȘi voi, rănite zile pe un scut\nCrepuscul din lut ars crescut\nSpre mâini ce-n cer și-aici vor fi curate.\n\nO! câmpuri fericite. Munți ce-ascut\nNoi zări. Oraș natal. Prieten. Frate.\nO dimineață alt obraz și-arate,\nSoarele-ntors cu turme la păscut.\n\nFormele-acestea-n gând sau în afară\nFreamăt au fost, țărână, moarte foi.\nRaza n-aprinde-n pulbere-o fanfară?\n\nHulubi cuvintele vin înapoi\nȘi-o veste-aduc mai dulce, mai amară\nCând mă apropii, ziduri, cu alți ani, de voi.|3030
George Topîrceanu|Clipe de zbucium|Iubita mea, te simt aşa departe…\nMi-ai pus pe frunte mâinile subţiri,\nDar, ca un zid puternic, ne desparte\nO pânză de cernite amintiri.\n\nFiinţa mea întreagă când te cere,\nTu stai visând, nici ochii nu ţi-i mişti,\nŞi câte taine pline de durere\nSe pierd în noaptea ochilor tăi trişti!\n\nEu chem osânda care mă omoară,\nSălbatic vântul patimii să bată,\nEu cer icoana ta de-odinioară,\nPe care n-am văzut-o niciodată.\n\nO, cum aş vrea durerea să mi-o-nşele!\nAtâtea nopţi pustii am adorat-o,\nI-am dat şi jertfa tinereţii mele\nZâmbind… Tu numai inima mi-ai dat-o.\n\nMi-ai dat-o! Floare gingaşă de munte\nCe stă deasupra unui larg abis…\n(Şi chiar acum, când mă săruţi pe frunte,\nTu mă săruţi cum se sărută-n vis!)\n\nCăci sufletul, ca tristele ruine,\nPăstrează-n el lumina altor vremuri,\nŞi când o rază-ajunge pân' la mine\nAtunci te simt, iubita mea, cum tremuri:\n\nEa luminează-n tine, fără veste,\nPrăpastia trecutului întreg…\nŞi-atunci duioasa inimii poveste\nEu o ascult, dar n-o mai înţeleg.\n\n……………………\n\nDe-aceea-n sara asta mi-e totuna,\nSporeşte-mi iar durerea sau alin-o,\nTe-ntreb, — pierdută pentru totdeauna:\n— De unde vii şi cine eşti, străino?…|688
Eusebiu Camilar|Ploaia de atomi|"Te-ngrijorezi că ochii și creierii se cern?\nÎn energia lumii doar ești și tu etern!\n\nPresimți spre ce noianuri de energii te-ndrumi,\nCând știi că doar un singur atom conține lumi?\n\nCând clopotul va bate pe dealul udeștean,\nEu o sã fiu departe în cerul de mărgean,\n\nDar nimeni n-o sã vădã cum trece peste pomi,\nDin pieptul meu, o ploaie de luminoși atomi,\n\nȘi nimeni n-o să știe că un minut, o stea\nA strãlucit mai tare din energia mea.\n\nDin vol. ""Poezii"", 1964"|2877
Adrian Păunescu|Inimă cu impresii de toamnă|Impresii de toamnă în inima mea\nși nu știu nici numele munților care\nmi-arată vecia în calcar distant\nşi-mi lasă în pleoape un pic de-nnorare.\n\nŞi vântul agită semințe de flori\npe-ntregul podiș, într-un straniu amestic,\nși triburi barbare pun miei în frigări\nși astfel se învață cu gustul domestic.\n\nImpresii de toamnă, de nu ai fi tu,\nrămasă în vara ce n-o să mai vină,\npe mare sunt nave din celălalt veac\nși-n nori se petrec bătălii de lumină.\n\nCurând ai să pleci și curând am să plec\nsub ploaia ce fără recurs ne condamnă\nși dacă dorești suvenirul final\nia inima mea, cu impresii de toamnă.|2306
Alexandru Vlahuţă|Omul|Mănat de soartă pe-a vieţii valuri,\nSe duce omul fără-ncetare.\nŞi-mpins de vânturi, lovit de maluri,\nAci se-afundă, aci apare.\nPătruns de chinuri, sărmanul plânge,\nşi mai nainte de-al sau mormânt,\nEl moare-n lampa care se stinge,\nEl moare-n creanga ruptă de vânt,\nEl moare-n steaua care apune;\nŞi tot ce cade şi tot ce tace\nMoartea-i arată, de moarte-i spune,\nPân se cufundă barca-i în pace.\n\nConvorbiri literare, an. XIV, nr. 5, 1 august 1880|197
Nichita Stănescu|Foarte câine|Foarte câine-am vrut să fiu\ncu lătratul în pustiu\nşi cu dintele cel viu\nmort la tine-am vrut să viu\n\nFoarte pasăre am vrut\nsă-ţi adorm doar peste scut\nlepădat şi început\nde numai ce m-a durut\n\nFoarte om poate-aş fi fost\ndacă-aş fi ştiut vreun rost\nce este în tine os\nşi ce este roşu-n, roz.|3548
Nicolae Labiş|Linişte de iarnă|Cu vuiet veşnic, Suha sub măguri îşi înfundă\nPumnalul viu al undei, învăluită-n fum.\nCe limpede e cerul! Din liniştea profundă\nA sufletelor noastre s-a-mpărtăşit acum!\n\nDă-mi palma. Uite-mi tâmpla. Ca aurul de grea.\nParcă-i sub tâmplă inima mea. Bate.\nNe-nconjură în falduri şi legănări de nea\nCarpaţii albi ai dragostei curate.\n\nAtât de mult visată ai fost, când pentru mine\nTu nu erai pe lume, că nu ştiam că eşti\nŞi c-ai putea aievea să-mi oglindeşti, senine,\nDoar gândurile mele în ochii tăi, aceşti.\n\nVisam un vis de iarnă, ca înfrăţiţi pe zare,\nÎn munţii albi ce-şi poartă sublimul lunei nimb\nNeîntinat de valul suspinelor hilare,\nMari idealuri scumpe cu tine să le schimb.\n\nŞi iată că sărutul dintâi, înnobilându-l\nCu contemplări subtile de vai şi de tăceri,\nMai nobil sună încă şi mai firesc cuvântul,\nEsenţa vremii noastre şi-a luptelor de ieri.\n\nRămânem în tăcere şi amintiri prelunge,\nCu viscol roşu gândul şi visele ne-au nins.\nMontanul peisagiu nu poate să alunge\nDin vine frământarea acestui veac aprins.\n\nCum poţi tu să-mi astâmperi şi lacomia gurii\nŞi lăcomia vastă a gândurilor noi?\nCe linişte adâncă-i în zbuciumul pădurii!\nCe linişte-i ân sensul furtunii din noi doi!\n\nCu vuiet veşnic, Suha sub măguri îşi înfundă\nPumnalul viu al undei, învăluită-n fum.\nCe limpede e cerul! Din liniştea profundă\nA sufletelor noastre s-a-mpărtăşit acum.|1643
Lucian Blaga|Balada mierlei|Ce te miri că-n Cluj, prin soc și nuc,\nmierla fluieră ca un haiduc?\nPune mierla-n glas și-n cânt ce știe.\nFost-a Clujul scaun de domnie.\n\nUnde-s turnuri și păragini, lupte\nfost-au, trudă, jurăminte rupte.\nFete-n șea luând, învingători\ntreceau vaduri tulburi și strâmtori.\n\nScârțâiau în sus pe deal rădvane.\nDe la curți fugeau în codri Ane.\nFost-a, unde zidul poartă spini,\nvrajbă ca de foc, printre calvini.\n\nUnde-i cimitir, erau podgorii,\nstruguri frământau în căzi feciorii.\nLi s-a dat de-atunci la toți să-și culce\ncrucea oaselor în humă dulce.\n\nUnde-i caldarâm, erau livezi.\nLucruri fost-au, unde umbre vezi.\nFost-a Clujul scaun de domnie.\nMierla fluieră în vânt ce știe.\n\n(1951-1957)|3290
Alecu Donici|Broasca şi zeul|— Bre-che-che-chex! coax! coax!\nCăci fără apă am rămas! —\nAşa striga o broască, ce de cu primăvară\nDin valea cea slotoasă, pe deal s-a fost retras,\nŞi într-o scursură trăia ca pe Parnas.\nDar seceta de vară\nScursurile-au zbicit,\nIar broasca mea zvântată de-a glodului dar mare,\nStriga la zei aşa de tare,\nPrecum mai sus v-aţi lămurit.\nEa prin acea strigare rugi grele înălţa:\nSă se ridice apa pân' la scursura sa.\nCând iată!\nZeul se arată.\nŞi-i zice: ”Ce vrei oare,\nUrâtă grăitoare?\n(Era, se vede, Joe în bune dispoziţii),\nNu pot băga în seamă a tale, eu, capriţii,\nCa să înec o vale şi un întreg norod,\nCând tu poţi singură să te cobori la glod\nDe unde te-ai urcat\nPe deal, ce nu-ţi e dat„.\nSunt unii dintre oameni, carei cu sete vor\nCa bine să le fie pe lume numai lor;\nVânând pe orice chipuri măriri, averi şi nume,\nMăcar să piară lumea.|50
Traian Demetrescu|Dușmani|Eram prieteni vechi, odată,\nBa din acelaşi sat,\nŞi pentr-o 'mpărăţie 'ntreagă\nNoi nu ne-am fi certat.\n\nDar într-o zi de sărbătoare,\nMergând pe câmp agale,\nC-o fată, dintr-un sat aproape,\nNe-am întâlnit în cale.\n\n„A cui eşti, fa?” — i-am zis în treacăt\n„Ia stăi din mers o leacă...”\n„A cui să fiu?” — ea ne răspunde,\n„A cui o şti să-mi placă...”\n\nAtât a trebuit: o vorbă,\nŞi-un semn cu salba mâinii, —\nŞi dintr-o vorbă de muiere\nAzi ne mâncăm ca câinii...|1910
Ioanid Romanescu|Singurătatea în doi|Trăiesc pe spinarea mea, sar din mine,\nam casă la aeroport,\nbeau aer, mănânc aer, sunt singur, ocolit\nca stâlpii cu emblema cap de mort.\n\nNevastă-mea, viața, își scutură de mine covoarele,\na devenit obișnuință, cu ochi pe jumătate\nînchiși călătoresc prin mine clătinat,\ncompartiment cu păsări mari electrizate.\n\nDoarme pământul cu genunchii la gură\nsub trista, subțire, cămașă de brumă,\nbeau aer, mănânc aer, sunt singur, ocolit,\npaznicul lumii la recolta postumă.|3076
George Tutoveanu|E moartă cetatea|Oraș fără cântec, oraș fără flori,\nOraș fără taina măiastra-a iubirii,\nÎn toată splendoarea fantastică-a firii\nTrăiești doar atâta, cât nu poți să mori.\n\nZadarnic și Prier topește nămeții,\nZadarnic pătrunde pe ceru-n văpăi,\nZadarnic arată copiilor tăi\nComorile sfinte și-adânci ale vieții:\n\nAu ochi mari și limpezi, dar triști și pustii,\nAu graiuri, dar vorbele-s pururea mute,\nAu guri mici și roșii, nu știu să sărute\nȘi dorul se stinge pe lumi de stihii.\n\nFantome fugare spre volbura Lethei,\nCu inimi uscate și sufletul gol,\nÎn nopți de orgie dau vieții ocol,\nȘi veșnic i-mbată doar versul monetei...|2970
Victor Eftimiu|Crizanteme|Aşteaptă-mă diseară la fereastră\nCu ochii trişti, cu fruntea visătoare ...\nAm să-ţi aduc un braţ de crizanteme,\nSă-mpodobim iubirea care moare ...\n\nAm să-ţi aduc un braţ de crizanteme ...\nSunt flori târzii, sunt florile din urmă,\nÎn viaţa lor e moartea primăverii,\nCu viaţa lor iubirea ni se curmă ...\n\nAşteaptă-mă diseară la fereastră\nCu fruntea-n mâini, cu ochi pierduţi în vis —\nAm să-ţi aduc un braţ de crizanteme\nŞi cel din urmă cântec ce ţi-am scris ...|2081
Ilarie Voronca|Împărțirea somnului|Tot ceea ce e nour în zdrențele cerșetorului\nTot ceea ce e auroră în mâinile ocnașului\nȘi voi, copii singuri, cari dăruiți pleoape și lacrimi\nObrajilor emigrați printre vechile stele.\n\nSomnul plugarului alintă brazdele,\nAcolo unde rădăcinile au gene mai dulci decât rugăciunile;\nÎn zorile făgăduite\nEl așteaptă o privire\nCare să creadă pretutindeni în domnia fiilor săi.\n\nIată inima stejarului ciuruită de țipete câmpia:\nSă o luăm cu noi la ora când ferigele\nÎși risipesc pletele pe umerii șipotelor.\n\nFemei mai goale decât cuțitele străbat câmpia;\nLucrurile lipite de trupul lor le preschimbă memoria,\nBrațele lor nemăsurate depărtează fulgerele\nȘi năvile albastre care grăbesc spre vară.\n\nFemeile se urcă pe treptele uitării,\nDar ele nu vor ajunge niciodată la crestele prăpăstioase,\nUmbra lor le iese înainte, le sperie.|775
Nichita Stănescu|Într-o mare de plasmă|Într-o mare de plasmă\nse balansează o pasăre.\nEa care este a aerului, - acum\nîn altă stare, în altă culoare,\nîn altă mişcare,-acum\ntrebuie să fie cu totul alta, acum.\nLipseşte greutatea, dar lipseşte\nşi viteza, şi plutirea...\nSe zbate pasărea într-o mare de plasmă\nca să-şi păstreze graniţa aripii şi firea.\n\nPoate că această stare nu va trece \nniciodată,\npoate că pasărea va rămâne definitiv în plasmă\nşi poate\ncă înfioratul meu creier gânditor\nva rămâne mereu locuit \nde această fantasmă.\n\nNoroc! Îţi spun ţie pasăre măiastră.\nFii curajoasă gândire!\nŞi nu te speria, creier al meu cercetat\nde mâhnire...|1436
Alexandru Macedonski|Leat!|Soldaţii înşiraţi la rânduri\nFormaţi pe strade spalier\nŞi scăpărau schintei la soare\nDin baionetele de fier!\n\nTorent trecuseră la mijloc\nComunele întregei ţări,\nCă-şi adusese fiecare\nPrinosul ei pentru serbări.\n\nDar când cu steagurile-n frunte\nPăşiră „Micii Dorobanţi”\nCu ofiţeri cu săbii trase\nŞi cu sergenţi adiotanţi,\n\nSoldaţii înşiraţi la rînduri,\nUitându-şi disciplina lor,\nCu toţi strigară într-o voce\nUn „hura!” lung răsunător!\n\nIar un căprar de lângă mine,\nVăzând pe-o loază de băeat\nÎncovoiat sub greaua puşcă,\nDe-nduioşare-i zise „Leat!”|134
George Topîrceanu|Romanţă|O, vis al iubirii trecute!\nSunt singur — omătul târziu\nPătează aleile mute\nŞi parcul e încă pustiu.\n\nVăd iarăşi castanii şi plopii.\nPrin ramuri suspine străbat.\nAcum cu sfială m-apropii\nDe banca pe care ai stat.\n\nŞi pieptul începe să-mi bată.\nDe sus fluturând a căzut\nPe bancă o foaie uscată,\nO frunză din anul trecut...|732
Nichita Stănescu|Galben copil, oprit în poză |Galben copil, oprit în poză şi-nrămat\nfără suflare şi dormind,\nţi-aş spune-un basm adevărat\ncălare pe un cal murind.\n\nCine a tras în calul meu?\nCu ce săgeată, cu ce floare?\nBeau apă azi din curcubeu,\nel singur nu mă mai doare.\n\nCăutaţi-mă pe sub potcoava lui,\nsăpaţi întruna şi adânc\npoate-o s-ajungeţi voi întâi\ndincolo de pământ.|3563
Vasile Alecsandri|Soarele, vântul si gerul|"Trei călători fantastici cutreieră pământul:\nSoarele splendid, gerul îngrozitor şi vântul.\n\nUnul dă viaţă, altul dă moarte, aparând,\nAl treilea mângâie cu aripa-i, zburând.\n\nEi întâlnesc o fată, voioasă căprioară,\nCa soarele de vie, ca vântul de uşoară.\n\nŞi-i zic: ""Copilă dragă, alege din noi trei,\nDe vrei să fii mireasă, pe care tu îl vrei!""\n\nRomânca le răspunde cu o veselă zâmbire:\n""Sunt sprintenă ca vântul, pe dânsu-l vreau de mire!""\n\n""Cum? eu, lumina lumei! pe mine m-ai respins?\nAm să mă răzbun la vară cu focul meu nestins.""\n\n""Cum? zice gerul aspru, m-ai depărtat pe mine?\nAm să îngheţ la iarnă şi inima din tine.""\n\n""Nu-mi pasă, mândre soare, de focu-ţi arzător\nCât mi-a suflă în faţă un vânt răcoritor.\n\nNici de-al tău frig nu-mi pasă, o gerule de gheaţă,\nCât vântu-n mezul iernii nu mi-a suflă în faţă."""|4275
Magda Isanos|O, primăvară...|O, primăvară, de temut ești, zînă,\ncînd oarbă treci și mîinile-ți întinzi\nspre mugurii din vîrf cu totul blînzi\nși loc de cuiburi cauți în grădină.\n\nTu încă nimica nu știi de culori,\nde vocea calelor gravă.\nTu nu știi nimica de fata bolnavă\nce stă la fereastră-ntre flori.\n\nEști naltă, ești naltă, copacii\nspre umerii tăi se ridică,\no, zînă, tu nu știi nimică,\nșoptesc lîngă praguri săracii.\n\nAcuma tu nu știi nimica și-asculți\ntăcerea din arbori și oameni ;\nacuma nu știi nimica, dar mulți\nte-așteaptă să ari și să sameni.\n\nEu văd fața ta calmă încă :\nmari ghețuri o acopăr; ci toate\nluminile-n preajma ta sunt bogate,\nCe melodie, ce melodie adîncă !|3443
Nichifor Crainic|Şesuri natale|Voi, şesuri nesfârşite sub ceruri largi de vara,\nCă ele liniştite şi luminând că ele,\nPe-aici îmi înfloriră şi-aici se scuturară\nÎn mersul vremii, macii copilăriei mele.\n\nŞi-n pacea dogorită de-a verii-nvalvorare\nEa zace-n infinitul nelămuririi sale.\n\nPurtând poveri de roade, trec carele greoaie\nCu boi blajini dealungul prăfoaselor şosele\nŞi doina, care-n focul văzduhului se moaie, îmi cade-n gând cu vremea copilăriei mele.\n\nVoi, şesuri dulci că lenea şi largi că nesfârşirea,\nCu depărtări pe unde mirajele tresaltă,\nŞi sufletu-mi în care vi se răsfrânge firea\nL-aţi legănat cu râuri şi-amieze laolaltă.\n\nEu nu cunosc revoltă cu zbateri de furtună,\nSimţirea-mi curge fără învolburări de valuri\nCum ale voastre ape se-mpaca şi se-mbuna\nCu lungă-mbratisare a celor două maluri.\n\nŞi-n sufletu-mi cu doruri învăpăiate, care\nCuprind nemărginirea întinderilor voastre,\nSunt visuri fără nume ce chiamă-n depărtare\nIspititor că\nFaţă-Morgana-n zări albastre.|1281
Nichita Stănescu|Deosebirea de asemuire|Desigur sunt un om rau;\niubesc prea mult fapturile,\nprea mult, fiintele\nSoarele ma orbeste\nin asemuirea lui cu sine insusi; -\ndar verbul ma subjuga\nprin asemuirea lui\ncu o broasca testoasa in flacari.\n\nDeodata apare Fat-frumos.\nEl este un om bun.\nEl o iubeste numai si numai pe Ileana Cosinzeana.|3529
Grigore Alexandrescu|Doamnei P.S.G|Printesei Sasa Ghica (sotia prietenului sau Ion Ghica)\n\nSi vesela si juna te-am cunoscut odata:\nCu acelasi defecte acum iar te gasesc;\nPe sotul ce te-asteapta in tara departata,\nDesi strein de tara-i, eu tot il fericesc.\n\nCaci spiritul ce-ncanta si gratia dorita\nViata-i viscoloasa ades a indulcit;\nPe calea insemnata d-a omului ursita,\nNemulumiri, placere cu el a impartit.\n\nA unui vechi prieten amabila sotie,\nIn insula streina in care lacuiti,\nCand veti vorbi-mpreuna d-a tarei poezie,\nVa rog cateodata la mine sa ganditi.|763
Adrian Păunescu|Mă-nec în somn|Mă-nec în somn, te caut lângă mine,\nnu te găsesc şi te-aş reinventa.\nUnde te afli tu, pierduta mea,\nunde te afli şi ce lanţ te ţine?\n\nAm aşteptat să strigi să vin înapoi,\nam mers încet să vină nişte şoapte\nşi m-am întors, era tăcută noapte,\no noapte se zidise între noi.\n\nMă-nec în somn, visând în nefiinţă\no luptă către care te-am condus,\nmă-nec în somn, parcă icnesc în râs,\nmă-nec visându-te în suferinţă.\n\nDă-i, Doamne, de pământ şi Zeu de sus,\nmoartea — motiv, şi viaţa — consecinţă.|2334
Panait Cerna|Închinare|Când se-nsenină cerul, cu mii de stele-n faţă,\nNemărginirea mării în raze se răsfaţă;\nIar când îşi pune slava un obrăzar de nori,\nPe mare cade noapte, iar vântul dă fiori...\n\nŞi lacrimile slăvii, şi fulgerele-i toate\nEa le primeşte-n sânu-i ce plânge şi se zbate,\n...Iubito! Astfel viaţa-mi legată-i de a ta,\nDin cea dintâi clipită de-nfioarare-a mea...\n\nZâmbeşti? Pe chipu-mi cade o rază fericită...\nUrăşti? Îndrept spre duşmani o spadă ascuţită;\nIar când te văd în lacrimi, mi-e sufletul cernit\nŞi-n pieptul meu se zbate un demon răzvrătit...|3797
Ion Minulescu|Romanţa zilelor de ieri|Taci,\nSă nu-mi deştepţi tristeţea amintirilor culcate\nÎn sicriurile-albastre ale zilelor de ieri!...\nTaci,\nSă nu-mi deştepţi în suflet tragediile jucate\nÎn aplauzele mute ale-ntâielor dureri!\nTreci tăcut ca beduinul ce cutreieră nisipul,\nTreci tăcut ca cel ce-şi pune mâinile-n cruciş pe piept,\nŞi să nu mă chemi pe nume -\nSă-mi deştepţi din piatră chipul\nSfinxului,\nCe-ar vrea să-mi spună că e timpul să-l deştept...\nOcoleşte-mă cu groază, ca pe-un stârv de om ucis -\nNu de oameni,\nCi de mâna ne'ntrupatelor dorinţi -\nŞi pe piatra-mi funerară nu citi poemul scris\nDe nebunul din cetatea plină numai de cumunţi!...\nOcoleşte-mă cu groază...\nDar opreşte-te deoparte,\nSă mă poţi privi de-a-ntregul\nŞi să-mi spui ce vezi...\nEu sunt\nStropul vinului ce scade prin paharele deşarte\nŞi romanţa nesfârşită, căci arcuşele s-au frânt!|3207
George Bacovia|În margini|Și cum mergeam\nPe malul unei ape,\nPeștii se duceau la vale\nCâinii răscoleau gunoaie\nCiori se lăsau la o ruină.\nÎntr-o tăcere de toamnă.\n\nAstfel erau apă,\nPământ și aer,\nȘi numai un loc părăsit\nMai licărea\nÎntr-un rest de luncă\nÎn vânătul seral de toamnă…|617
Alexandru Macedonski|Rondelul duminicilor de la Bellevue|La Bellevue e val de lume.\nFlori de zarzăr. Cer de mai.\nSărbătoare. Râs şi glume.\nSoare vesel. Colţ de rai.\n\nSena curge numai spume.\nE-nflorită ca un plai,\nLa Bellevue e val de lume.\nFlori de zarzăr. Cer de mai.\n\nDragoşti, muzici şi parfume\nSunt al zilei dulce grai,\nDar în fundul bietei hume\nTot e groaznic orice trai. —\nLa Bellevue e val de lume.|152
Traian Demetrescu|Tatăl|"(după François Coppée)\n\nLui Emanuel Samitea.\n\n\nAcasă venea zilnic topit de băutură,\nŞi biata lui femeie primea orice tortură.\nTrăiau de vreme lungă. Ea singură, pierdută,\nDe mic copil în drumul mizeriei căzută,\nCu el înlănţuise a traiului povară,\nŞi suferea-n tăcere bătaie şi ocară.\nVecinii, totdeauna aud cum geme, plânge,\nCând furios bărbatul sub pumni spinarea-i frînge,\n\nŞi-o chinuieşte până se-nmoaie de-oboseală;\nApoi se face-o largă tăcere mormântală.\nDar într-o zi de iarnă, când aspra sărăcie\nPreface o secundă în crudă vecinicie,\nŞi gura cere pâine şi nu-i o fărmitură.\nFemeia naşte-n chinuri o slabă creatură.\nSărman copil! Ce bună şi dulce ţi-ar fi soarta,\nNăscând, de ţi-ar deschide spre somnul morţii poarta!\n\nBărbatul vine iarăşi beat într-o zi, cum face\nÎntotdeauna; însă e potolit şi tace...\nNu mai ridică mîna nevasta iar să geamă\nSub lovituri puternici; acuma ea e mamă.\nCi, zâmbitor, alături de leagăn se aşază\nŞi mângâie copilul ce doarme şi visează...\nFemeia, cum îl vede, cu ochii arşi de ură.\nÎntoarce către dânsul o rea căutătură\nȘi strigă-amar: ""Ce lucru puterile îţi taie\nSă nu-mi pisezi şi-acuma tot corpul în bătaie?\nEu te aştept!.. Hai, vino... şi dă-mi!...” Iar imbecilul\nRăspunde-ncet: „Mi-e frică să nu deştept copilul!”"|1934
Alexandru Philippide|Suntem făcuți mai mult din noapte|Suntem făcuți mai mult din noapte.\n\nPrezentul cu scânteia lui nu poate\nSă lumineze-abisurile toate\nȘi veșnicul amurg din noi.\nDin când în când doar ies din adâncime\nCa niște vietăți din fund de mări\nNecunoscute amintiri\nCe parcă nu sunt ale noastre,\nFragmente dintr-o viață pe care n-am trăit-o,\nCrâmpeie care-ncearcă zadarnic să se-adune;\nUn braț, o țeastă, lacul unui ochi\nCu nuferii pe care nu-i cunoaștem\nȘi-o luntre ce ne cheamă cu vâslele de vis.\n\nÎn marii munți de-ntunecime\nSunt osândit să sap necontenit:\nCe voi găsi în adâncime,\nComoara unui gând nemărginit\nSau vechea stearpă-ntunecime?\n\nDar dacă noaptea mă va birui\nȘi negre avalanșe grele\nDin muntele cel mare se vor rostogoli\nȘi mă vor nărui cu ele?\n\nTrecutul meu și alte trecuturi și mai vechi\nCa niște continente scufundate\nSub suflet stau necercetate\nCu urme anonime și străvechi:\nSunt visuri ale stâncii ancestrale,\nSunt amintiri din viața mea de plantă,\nFiori de viermi și nostalgii astrale\n(Și poate-o tainică prefigurare\nA vieții mele viitoare).\n\nDezgrop în mine rădăcina lumii;\nÎn pieptul meu ce amintire grea!\nO urnă-n care veacuri de vis și-au pus cenușa:\nLuna sau inima mea?|2725
Ion Minulescu|Romanţă fără muzică|În seara când ne-om întâlni -\nCăci va veni şi seara-aceea -\nÎn seara-aceea voi aprinde trei candelabre de argint\nŞi-ţi voi citi\nCapitole din epopeea\nAmantelor din Siracuza,\nCitera,\nLesbos\nŞi Corint...\nŞi-n seara când ne-om întâlni\nTe-oi întreba,\nCa şi pe multele pe care le-am întrebat 'naintea ta:\n- Voieşti sau nu să fii a mea?\n\nÎn seara când ne vom iubi -\nCăci va veni şi seara-aceea -\nÎn pat vom presăra buchete de trandafiri şi chiparoasă\nNe vom închide-apoi în casă\nŞi vom zvârli în stradă cheia...\nŞi-n seaca când ne vom iubi\nTe-oi întreba,\nCa şi pe multele pe care le-am întrebat 'naintea ta:\n- Voieşti să nu mai fii a mea?...\n\nŞi-n seara când ne-om despărţi -\nCăci va veni şi seara-aceea -\nVom stinge flăcările-albastre din candelabrele de argint,\nIar florile de chiparoasă şi trandafirii-i vom presa\nÎn cartea roză-a epopeii\nAmantelor din Siracuza,\nCitera,\nLesbos\nŞi Corint...\nŞi-n seara când ne-om despărţi\nTe voi ruga,\nCa şi pe multele pe care le-am sfătuit 'naintea ta:\n- Să-ţi aminteşti c-ai fost şi-a mea!...|3197
Adrian Păunescu|Rugă de bine și rău|Te-as lua de par sa te tarasc la vale,\nPe pietre te-as tranti sa te iubesc,\nDar trebuie sa ma comport domnesc,\nCaptiv al starii mele sociale.\n\nAcum as scoate de prin grajduri biciul,\nSa te insangerez razbunator,\nDar trebuie sa fiu actorul lor,\nSa ma complac in panica si viciu.\n\nIntraga mea iubire ilegala\nSi nebunia mea fara noroc\nIn frigul nostru au facut un foc,\nSi v-am facut mai oameni, din greseala,\nSi totusi, ma rog, la tine, Doamne,\nOpreste mana mea sa o condamne.|2414
Magda Isanos|Florile și fiecare sens luminos al lumii|Florile și fiecare sens luminos al lumii\nsă poposească-n cartea mea deschisă,\nși ca-n pământul milei și minunii\nsă-nvie-aicea pasărea ucisă.\n\nMi-i dor să scriu de-o dreaptă dimineață\nși mă-nfioară fila fără semn;\nmi-i dor să săp în inimi ca-ntr-un lemn\nun nume ce-l purtăm cu toții: viață.|3428
Radu Gyr|Salcâmul de lângă fântână|În leagăn peste fântână\nomătul alb al florilor.\nAzi stă uscat într-un picior.\nFântâna a murit pe-o rână.\n\nNici cumpănă în rugăciune,\nnici bivoli lângă jgheabul scund.\nA putrezit mocirla-n fund,\ncu mormoloci și spurcăciuni.\n\nDe ani, găleata nu mai scoase\ndin smârc boleșniță și clei.\nCa un strigoi, deasupra ei\nsalcâmul clănțăne din oase.\n\nDar jos, în beznele amare\nîn care stele nu mai cad,\nsub taina slutului ei iad,\nfântâna parcă mai tresare.\n\nȘi moarte încă mai palpită\nnăluca de pe alt tărâm\na crengii albe de salcâm,\ncândva deasupra, înflorită.|4035
Adrian Păunescu|Chei|De n-ai fi decât tu sub cerul lumii,\nDe n-ai fi decât tu, cea fără pată,\nȘi nici un clopot n-ar voi să bată\nȘi nici un fiu să-și plângă mila mumii,\n\nȘi lumea care astăzi te condamnă\nAr duce lipsă de melancolie,\nEu știu că ar veni să-ți ceară ție\nUn singur gest al tău să facă toamnă.\n\nIubita mea, ai fost, vei fi femeia\nDe taină a iubirii neajunse,\nNici n-ai strigat și toamna și răspunse.\nFăcută tu ai fost pentru aceea\n\nDe a purta neprihănită cheia\nMelancoliei neamului de frunze.\n\n(Pămîntul deocamdată, 1977)|4423
Nichita Stănescu|Lecţia despre cerc|Se desenează pe nisip un cerc\ndupă care se taie în două,\ncu acelaşi băţ de alun se taie în două.\nDupă aceea se cade în genunchi,\ndupă aceea se cade în brânci.\nDupă aceea se izbeşte cu fruntea nisipul\nşi i se cere iertare.\nAtât.\n\nOpere imperfecte|1451
Tudor Arghezi|Remember|Anii treceau tiptil ca niște șoapte.\nUnul venise de prin Miazănoapte\nȘi celălalt dintr-un Apus.\nS-au întîlnit\nȘi-au mulțumit.\nS-au luat de mînă și s-au dus în sus,\nSe cunoșteau din presupus.\n\nUnde mai sînt ? Poate-au pierit.\nȚărîna lor miroase a pulberi de argint :\nMiresmele nu mint.\nMormîntul pare-n asfințit,\nEra pe-aci pe-aproape\nÎntre scîntei și ape.\n\nMartie 1967|4214
Demostene Botez|Întoarcere|Mă-ntorn acasă încărcat,\nCa o albină,\nDe soare mult ce-am adunat\nPe dealuri de lumină.\n\nÎn ochi port pulbere de soare\nȘi-n gene\nAm strâns polen mărunt de zare\nCa-n lungi antene.\n\nȘi ca un zbor privirea mea\nPluti pe zare;\nGândirea nu-mi mai pare grea,\nNu mă mai doare.\n\nMă-ntorn acuma obosit\nPe-aleile de tei.\nPort tot pământul nesfârșit\nÎn ochii mei.\n\nAm stat pe culme ca un trunchi\nCu frunze moarte;\nPădurile ca un mănunchi\nSe adunau, departe...\n\nAduc în târgul de devale\nO lume-nviorată,\nAduc pe haina mea petale\nDin iarba scuturată.|2825
Adrian Păunescu|Români prin Europa|Pe aceasta usa,\nAstfel scriu stapânii:\nInterzis sa intre\nCâinii si românii.\n\nUmblam prin Europa ca bezmetici,\nN-avem de lucru, n-avem bani de pâine,\nÎn vremurile când nu mai conteaza\nDeosebirea dintre om si câine.\n\nAcesta e si continentul nostru,\nPlutim incestuos din tara-n tara,\nCopiii-nvata multilingv, cersitul,\nCum pot si omorî si sa si moara.\n\nSi nimeni nu ne mai întinde mâna,\nDecât cu viclenia jucausa,\nDe-a ne o prinde si de-a o închide,\nCu minimum de riscuri, în catusa.\n\nNoi suntem infractorii de serviciu\nAi Europei, care sta la pânda,\nAsa cum e cu altii iertatoare\nEa ca pe sclavi încearca sa ne vânda.\n\nParintii si copiii mor, prin tara,\nSi noi de noi ne-strainam cu totii,\nPurtând pe umerii truditi si gârbovi\nCamasa rece a strainatatii.\n\nÎn plina degradare, zi si noapte,\nInvidia si dorul ne apasa,\nNe lenevim, ne pervertim, ne ducem,\nCa n-avem loc si rost la noi acasa.\n\nUmblam prin Europa fara tinta,\nCa niste zilieri, de azi pe mâine,\nFuram si siluim, mai si ucidem,\nRomâni la rangul dintre romi si câine.|2412
Cincinat Pavelescu|Din schit|În diminețile de vară,\nSub cerul vesel și albastru,\nCând pieptu-ncepe să tresară,\nAtunci pricepi cât de amară\nE-n schituri viața de sihastru.\n\nȘi-ți vine ca să plângi pe bietul\nCălugăr tânăr și frumos,\nCe-n ochii tăi, citind regretul\nDe-a se vedea murind cu-ncetul\nÎn schitul trist și-ntunecos,\n\nCu drag și-aduce-aminte casa\nTrecutei lui copilării,\nCu prispa, sala și cu masa,\nȘi-i vine ca să-și rupă rasa\nȘi s-o ia razna pe câmpii!\n\nȘi alergând spre larga zare\nCu păsărelele ce zbor,\nS-ajungă iar în satul mare,\nȘi iar s-aștepte pe cărare\nPe Anca-n drum către izvor.\n\nSă-i spuie iar, cu glas fierbinte:\nMai negri-s ochii tăi ca mura,\nȘi când te văd, îmi ies din minte!\nIar ea să fugă înainte...\nZicându-i: Ia mai tacă-ți gura!\n\n\nIspita-n alte vremi îl duce\nȘi chipul slab i-l luminează.\nDar de-odată-și face cruce,\nUn tremur prinde să-l apuce,\nCăci toaca-n aer lung vibrează!|326
Dimitrie Anghel|Imn|Împărecheri ciudate de slove...o, cuvinte!\nCe farmec se deșteaptă cînd vă rostește gura...\nDe n-ați fi fost voi oare, atunci cu ce veșminte\nS-ar fi-mbrăcat pe lume și dragostea și ura?\n\nCe-ar fi făcut un suflet cu tot ce-adună-ntr-însul,\nȘi oare brațul volnic, și buza ce sărută,\nȘi ochii, luminoșii, ce au cu dînșii plînsul,\nAr fi putut să spuie ce tace-o gură mută?\n\nCuvinte, juvaere...voi singurele-amante\nCe mi-ați păstrat credință, din ce adînci nevoi\nAți răsărit, ca-n urmă, ca niște diamante,\nDin val în val s-ajungeți curate pîn la noi?\n\nSubt bolta cărei peșteri ați răsunat voi oare,\nCa după vremuri strînse, vers după vers, cu greu,\nÎn ganga unei strofe pe veci nemuritoare,\nSă răsunați prin gura și harfa lui Orfeu?\n\nCuvinte, juvaere, ecouri depărtate\nAl altor suferințe și bucurii - cuvinte,\nCu voi trăiesc trecutul și clipa care bate,\nȘi viața care-ncepe dincolo de morminte.|455
Lucian Blaga|Pământul|Pe spate ne-am întins în iarbă: tu şi eu.\nVăzduh topit ca ceara-n arşiţa de soare\ncurgea de-a lungul peste mirişti ca un râu.\nTăcere apăsătoare stăpânea pământul\nşi-o întrebare mi-a căzut în suflet până-n fund.\n\nN-avea să-mi spună\nnimic pământul? Tot pământu-acesta\nneindurător de larg şi-ucigător de mut,\nnimic?\n\nCa să-l aud mai bine mi-am lipit\nde glii urechea - indoielnic şi supus -\nşi pe sub glii ţi-am auzit\na inimei bătaie zgomotoasă.\n\nPământul răspundea.|3366
George Coşbuc|Sosirea randunicii|Rindunica a sosit,\nPrimavara vine,\nIata mugurii-nverzesc,\nGradinitele-nfloresc\nTot e viu si-ntinerit\nCaci e cald- si bine.\n\n\nGer, zapada, tot s-a dus,\nPrimavara vine!\nRasarit-a ti mindre fiori,\nSi prin zari se vad cocori,\nVerde-i jos, senin e sus\nCaci e cald si bine.|662
Vasile Militaru|Măgarul si oglinda|Un magar nerod si care cu vre-o cativa ani in urma\nVietuise langa turma, -\nCand era silit sa care\nPe spinare\nMii si sute de samare, -\nNu stiu cum, prin ce 'ntamplare\nA ajuns\nLa coama tuns,\nCu pomada parfumata pururi uns;\nA ajuns, in scurt, bogat\nSi, -de necrezut, dar totusi lucru foarte-adevarat, -\nInvitat prin mari saloane\nDe boeri si de cucoane…\n\nDar magarul, indispus,\nIi privea pe toti, de sus,\nCautand mereu s'arate, cu 'ndrasneli fara pereche,\nCa'i boer de vita veche, -\nDe si gesturile-i toate, totdeauna de gust prost,\nSpunea lumii, pe de rost,\nCe fel de boer anume era el si cine-a fost.\n\nIntr'o zi insa, magarul ingamfat si crai de ghinda,\nS'a 'ntalnit si c'o oglinda,\niar oglinda, indrazneata,\nNumai drept sttind sa spuna, ci-ca i-ar fi zis in fata:\n- Ifosul iti e'n zadar,\nCa, oricat de mult te-ai crede\nSi ti-ai pune pe vesminte aur si margaritar,\nCin' te-aude si te vede,\nAltceva nu poate crede ca poti fi decat magar;\n\n- Eu, magar? - racni magarul, napustindu-i-se 'n glaf\nSi, c'o singura copita, el facu oglinda praf.\n…………………………………………………………\n\n- Ah, a suspinat oglinda, trecand dincolo de viata:\nAdevarul, totdeauna doare, cand e spus in fata,\nSi, oricat te stii pe lume ne'ntinat ca albii nuferi,\nOmule, cand faci ca mine, pregateste-te sa suferi.|4302
Radu Stanca|Silentium nocturn|Taci, să s-audă noaptea care vine!\nTaci, să s-audă pasul ei sfios!\nDe-acum începe-alt glas să cânte-n mine,\nDe-acuma glasul tău e de prisos.\n\nTăcere! Numai noaptea să cuvânte!\nEa singură cu glasul ei sonor!\nTu stai şi-ascultă-n pajişte ce vânt e,\nCe vânt însângerat, prevestitor.\n\nNu te mişca! Să nu cumva să scape\nUrechii mele glasu-acela pur\nPe care îl aud tot mai aproape\nŞi tot mai clar, mai fără de-nconjur.\n\nNu tulbura cu sunetele tale\nAceastă gravă muzică de sus,\nMai bine taci sub vastele portale\nSub care stai cu umărul adus.\n\nMai bine taci în noaptea care vine\nŞi-n care-atâtea patimi mari se nasc.\nDin nepătrunsa, larga-ntunecime\nNu poţi să ştii ce noi dureri mă pasc.\n\nIubito!-n noaptea asta-mpărătească\nNumai tăcerea las-o să vorbească!|1861
Nichita Stănescu|Setea|Ah, ce sete a putut să-mi fie!\nsetea umbrei față de frunză.\nAh, ce sete a putut să-mi fie!\nca pe un clavir mi-alergau\ndegetele pe frânghie,\nmângâiere lină de beregată.\nAh, ce sete a putut să-mi fie!\nde laptele negru al morții.|3657
Octavian Goga|Stejarul|Pe vârf de deal, în largul de zăpadă,\nBătrân stingher, stejarul e de pază,\nSub bolta lui vin corbii de s-aşază\nCând umbrele-nserării prind să cadă.\nJur-împrejur e gol, e frig, e groază...\nŞ-a lupilor flămândă serenadă,\nDin când în când, în noaptea-i dă dovadă\nCă-n depărtare ura mai veghiază.\nEl, mut şi blând, stă fără să se-ncline,\nAcolo unde-n vifor şi urgie\nBlestemul rădăcinilor îl ţine...\nCu împăcare înfruntând povara,\nÎnfăşurat în vechea lui mândrie,\nE neclintit: visează primăvara...|1699
Magda Isanos|Mai sunt cateva veri|Mai sunt cateva veri\nde trait sub soare.\nCateva cantece si taceri\nroditoare.\n\nCativa stralucitori\nani de ramura verde si flori.\nCateva popasuri cu sfat\nsi vin in pahare de turnat.\n\nCateva sarutari mai sunt,\npana la sarutarea ta pamant.\nnu va certati, prieteni drumeti,\npentru nalucirile-acestei vieti.|1047
Nichita Stănescu|A Cincea Elegie|N-am fost suparat niciodata pe mere\nca sunt mere, pe frunze ca sunt frunze, \npe umbra ca e umbra, pe pasari ca sunt pasari.\nDar merele, frunzele, umbrele, pasarile\ns-au suparat deodata pe mine.\nIata-ma dus la tribunalul frunzelor, \nla tribunalul umbrelor, merelor, pasarilor, \ntribunale rotunde, tribunale aeriene, \ntribunale subtiri, racoroase.\nIata-ma condamnat pentru nestiinta, \npentru plictiseala, pentru neliniste, \npentru nemiscare.\nSentinte scrise în limba sîmburilor.\nActe de acuzare parafate\ncu maruntaie de pasare, \nracoroase penitente gri, hotarîte mie.\nStau în picioare, cu capul descoperit, \nîncerc sa descifrez ceea ce mi se cuvine\npentru ignoranta...\nsi nu pot, nu pot sa descifrez\nnimic, \nsi-aceasta stare de spirit, ea însasi, \nse supara pe mine\nsi ma condamna, indescifrabil, \nla o perpetua asteptare, \nla o încordare a întelesurilor în ele însele\npîna iau forma merelor, frunzelor, \numbrelor, \npasarilor.|1292
Vasile Alecsandri|Tunetul|Pe lanul lung şi verde, cu grâul răsărit,\nO umbră călătoare se-ntinde-ncet şi trece,\nPrecum un râu de munte când gheaţa s-a topit\nSe varsă peste maluri, câmpiile să-nece.\n\nE umbra unor nouri albii, uşori, mărunţi\nCe lunecă sub soare, clădind un lanţ de munţi;\nEi vin în mezul zilei c-un surd şi tainic sunet\nŞi, ca semnal de viaţă, aprind în cer un tunet.\n\nVăzduhul bubuieşte!... pământul desmorţit\nCu mii şi mii de glasuri semnalului răspunde,\nŞi de asprimea iernei simţindu-se ferit,\nDe-o nouă-ntinerire ferice se pătrunde.\n\nLa răsărit urare! urare la apus!\nUn cârd de vulturi ageri, rotindu-se pe sus,\nSe-nalţă ca s-asculte mult vesela fanfară\nCe buciumă prin nouri frumoasa primăvară.|2004
Cincinat Pavelescu|În munți|Cu buclele blonde și ochii adânci\nCopila pribeagă se duce spre stânci.\n\nȘi toamna pictează-mprejuru-i decor,\nPădurea de aur cu frunze ce mor.\n\nCopilă bălană, eu nu știu să-ngân\nCuvinte frumoase ce-n suflet rămân!\n\nDar poate, iubita, ea nici n-a știut\nCuvântul ce-n păru-i bălai s-a pierdut.\n\nDe-atunci al meu suflet aleargă spre stânci\nPe urma copilei cu ochii adânci.|346
George Bacovia|Amurg de toamnă|Amurg de toamnă pustiu, de humă,\nPe câmp sinistre șoapte trec pe vânt-\nDeparte plopii s-apleacă la pământ\nÎn larg balans lenevos, de gumă.\n\nPustiu adânc...și-ncepe a-nnopta,\nȘi-aud gemând amorul meu defunct.\nAscult atent privind un singur punct\nȘi gem, și plâng, și râd în hî, în ha...|2895
Mihai Eminescu|Iambul|De mult mă lupt cătând în vers măsura,\nCe plină e ca toamna mierea-n faguri,\nCa s-o aștern frumos în lungi șiraguri,\nCe fără piedeci trec sunând cezura.\n\nCe aspru mișcă pânza de la steaguri,\nTrezind în suflet patima și ura —\nDar iar cu dulce glas îți umple gura\nAtunci când Amor timid trece praguri!\n\nDe l-am aflat la noi a spune n-o pot;\nDe poți s-auzi în el al undei șopot,\nDe e al lui cu drept acest preambul —\n\nAceste toate singur nu le judec...\nDar versul cel mai plin, mai blând și pudic,\nPuternic iar de-o vrea e pururi iambul.|1152
Cincinat Pavelescu|Marelui Caragiale pe când era berar|La această epigramă a colaborat însuşi maestrul\n\nIancu Luca Caragiale\nÎţi dă berea cu măsură,\nFace şi literatură...\nÎnsă nu face parale!|356
Vasile Alecsandri|15 mai 1848|Fraţilor, nădejde bună! fiţi cu toţi în veselie!\nCerul însuşi ocroteşte scumpa noastră Românie!\nAzi e ziua de-nviere a românului popor,\nCare singur îşi urzeste dulce, mândru viitor.\n\nPriviţi cerul cum se-ntinde ca o mare-nseninată;\nPriviţi soarele ce-aruncă o lumină înflăcărată;\nPriviţi vaile-nflorite, codrii, munţii înverziţi!\nCerul, soarele, pământul astăzi sunt împodobiţi;\nCăci e ziua mult dorită, căci e zâna mult măreaţă,\nUnde falnic se ridică România îndrăzneaţă!\n\nFraţilor, nădejde bună! azi, sub cerul fără nori,\nLibertatea, România se-ntâlnesc pe câmpi de flori\nS-innoiesc în faţa lumei a lor vecinică-nfrăţire\nDup-o lungă, dureroasă şi fatală despărţire.\n\nFraţilor, nădejde bună! Viitorul ce urziţi\nVa fi vrednic de trecutul a strămoşilor slăviţi!\nBărbăţia şi unirea între voi de-acum domnească,\nŞi strigaţi în libertate: România să trăiască!|4248
Nichita Stănescu|Semnal|Încet! Mergeţi încet!\nNu vedeţi? Piatra e obosită.\nEa doarme. Doamne, ea doarme.\nPiatra e foarte obosită.\nÎndepărtaţi caii!\nŞi tu, ce faci acolo, tu...\nCu tine vorbesc! Fii atent!\nFace prea mult zgomot răsărirea aceasta de soare\nPiatra e obosită.\nSă tacă luna răsărind!\nAveţi grije, faceţi tăcere. Tăceţi -\nPiatra e obosită.|3656
Radu Gyr|Rondelul unui cioplitor|Un oarecare cioplitor\ntăia din piatră coțofene.\nLe da culori nepământene\nși le sufla în aripi zbor.\n\nDin zi în zi creșteau în pene,\ndeasupra lui țipând sonor.\nUn oarecare cioplitor\ntăia din piatră coțofene.\n\nDar, într-o zi, rotind viclene,\ns-au năpustit în zborul lor\nși-i ciuguliră ochi și gene.\nTăia din piatră coțofene\nun oarecare cioplitor.|4018
Virgil Carianopol|Râul azvârlise|Râul azvârlise pe un pat de val\nFata goală, goală, dincolo de mal.\nȘi-i lăsase trupul singur, dezgolit,\nNumai cu lumina zilei învelit.\n\nPărul dat pe spate, ca de-o mână lins —\nDin obraji un galben, peste tot întins,\nIar pe gât de-a rândul, cum n-am mai văzut,\nUna lângă alta urme de sărut.\n\nSe vedea pe mijloc cât de mult luptase\nCând în brațe râul o înfășurase\nȘi cât se căznise râul se vedea\nPână ce să-i rupă bluza de pe ea.\n\nUmerii, ca-n menghini îi erau striviți\nPieptul numai urme, sânii răvășiți.\nParcă o târâse în adânc pe brânci.\nParcă o strânsese cineva-ntre stânci.\n\nAm stat mult acolo singur și-am privit\nTrupu-acela care râul l-a iubit\nO, ce mijloc dulce, tras ca prin inel,\nDe-o prindeam, ca râul, o iubeam la fel.|2132
Mihai Eminescu|Limitatorii ( Pfeffel)|Și prefăcut în lebadă la Leda Zeus pornește;\nAr vrea să fac-asemenea un tânăr, ce iubește.\nAmicul nostru cel posac\nSe duce — ca gânsac.|1175
Magda Isanos|Doamne, n-ajung pân'la tine?|Doamne, n-ajung pân'la tine\nvârfurile-acestei păduri de suspine?\nCum eşti tu atotştiutor,\nsă fi dat pâne de-ajuns tuturor,\nculcuş pentru copiii îngheţaţi,\ncâte puţin din lumina celor bogaţi,\ncâte puţin din cerul lor senin,\nde care îngeri întraripaţi se ţin.\n\nSă fi dat, Doamne, fiecărui om,\ncâte-o bucată verde de pământ şi câte-un pom \nal tuturor speranţelor pământeşti,\nşi nu te-am fi-ntrebat unde eşti.\nAm fi spus că te-ai răspândit\nîn noi, ca un fluviu liniştit,\ncă te-am băut fără să ştim...\nN-ai fi rămas în biserică şi-n ţintirim,\n\nci ai fi mers împreună cu noi\nşi te-am fi pus între coarne la boi, \nca pe-un ciucure frumos de mătasă \nsă ne-ajuţi la plug şi la coasă.\n\nÎn loc să pleci pe celălalt tărâm,\nai fi avut la masa noastră un tacâm \nşi seara, obosit şi făr' de-alai,\nîn loc să te-ntorci înapoi în rai,\nadormeai undeva pe-aici, \nprintre copii şi pisici,\nîntr-un colţ de vatră luminat.\n\nDoamne, de ce ţi-au crescut aripi \nşi-ai zburat ?|1024
Alexandru Philippide|Cântec de amiază|S-aduna-n tine timpul si sta, nesocotit,\nCa mii de orologii de veacuri neintoarse.\nE prea tirziu si-atitea cuvinte s-au rostit,\nUscate-n foc de patimi si-n iad de ginduri arse!\n\nTe-ajungi pe tine insuti din urma si te vezi,\nIn locul diminetii de-azur de-odinioara,\nIn limpezimea unei statornice amiezi\nCu zari stralucitoare si cer uscat de vara.\n\nIntors de tine insuti, ce trista nalucire!\nTe simti chemat din umbra de mii de voci si miini;\nSi visurile tale clipesc in amintire\nCa stelele vazute in funduri de fintini.\n\nAu fost acele visuri inchipuiri natinge,\nUn paradis de vorbe, fantasme fara grai,\nUn zbor de nori albastri plutind pe-un cer de singe\nSau numai niste biete armuri de mucegai?\n\nStraine-ti par acuma rimate spovedanii,\nVisari intortocheate, dorinti fara ecou,\nSi-atitea stele moarte pe care le rod anii...\nIn giulgiul lor de clipe le-nvaluie din nou!\n\nCu cit te vezi in apa trecutului mai rar,\nCu-atit amiaza clara mai mult te va cuprinde\nSi pina la amurgul suprem si funerar\nCristalul ei pe suflet mereu se va intinde.\n\nVrajitoresc deliciu, din praf de stele moarte\nSa fauresti o noua armura pentru gind!\nDa drumu-n tine vremii, zagazurile-s sparte;\nTirziu nu-i niciodata si totu-i prea curind.|2704
Traian Demetrescu|Idilă*|Se bucură pomii de floare...\nE cald și senin...\nȘi berzele vin...\nȘi prispa e plină de soare.\n\nSub streașina veche și-naltă\nSunt cuiburi — și-n ele\nS-ascund rândunele...\nȘi vântul aleargă pe baltă...\n\nUn farmec te-mbată de-aiurea:\nE vânt aromit\nDe câmp înflorit...\nȘi sună de glasuri pădurea...\n\nMolatic la vale se duce\nO turmă de oi; —\nUn viers de cimpoi\nUitatele doruri ți-aduce...|1919
Adrian Păunescu|Paznicul de far|Îmbătrânește paznicul de far\nȘi bezna în sprâncenele lui țipă,\nCând el ne e mereu mai necesar\nȘi ni-i mai drag cu fiecare clipă.\n\nCând golurile vârstei îl absorb,\nEl, Geo Bogza, stă mereu de veghe,\nDar, vai, de-o vreme, farul este orb,\nDeși e luminos la mii de leghe.\n\nȘi ce mai luminează peste mări,\nCând farul nu mai are-n el lumină?\nStafiile de marinari călări?\nSau vremurile ce promit să vină?\n\nO, nu, lumina tragicului turn\nCare-a orbit, îngenunchind năpraznic,\nProvine doar din plânsetul nocturn,\nAl marelui și tragicului paznic.\n\nPe vase, marinarii orbi ne sunt,\nPe țărmul trist s-a instalat coșmarul,\nȘi eu mă rog luminii pe pământ,\nSă ne păstrăm și paznicul, și farul.|4558
Radu Gyr|Pe un chilim|Păsări de zâmbet - raze şi umbre şi păreri -\ntăiate dintr-un cântec cu foarfeci de zăpadă.\nTu, mână, nu cu fire-ai ţesut, dar cu baladă,\ncu veveriţe şi cu primăveri.\n\nTu, inimă-n vâtoare, te-ai răsturnat grădină,\nde s-a aprins chilimul: basm, iederă, medalii, -\nsau pe covor călcară paşi fragezi de Rusalii\nşi tălpi de dimineaţă şi lumină -\n\nTrist, aurul visează, molatic, se adună.\nLingoarea lui tânjeşte ca frunţile cu vis.\nDar verdele, cu vârfuri de codri pare scris,\nCând un pandur a chiuit pe lună.\n\nAi năzărit din zodii, din ramuri şi Duminici,\ncu unduiri de ape, de ceruri şi de stuh.\nCe Dumnezeu în preajmă veni să-ţi ungă duh,\nşi să te sufle cu tristeţi şi cu văzduh?\n\nCa să mă cos în tine, chilim oltean, primeşte.\nDezbracă-mă de trudă, de viersuri şi răscoale,\nşi ţese-mă doar umbră şi zbor de lână moale\nîn raiul tău culcat împărăteşte.|1799
Traian Demetrescu|Cireșele|"— ""Dă-mi, fa, cireşele!..."" Ea tace,\nDar ochii ei, uimiţi, îi spun:\n„Auzi, cireşe în Decemvre!...\nZău, mă băiete, eşti nebun!”\n\n— ""Dă-mi, fa, cireşele!..."" Ea coase\nCămaşa-i prinsă în ghierghef,\nŞi-l lasă-n voie s-aiureze:\nÎl vede ea că e cu chef.\n\n— ""Dă-mi fa, cireşele!..."" Ea râde,\nPricepe făr-a-l întreba;\nŞi-acopere cu mâna sânul,\nŞoptindu-i ruşinoasă: ""Ba!"""|1906
George Bacovia|Negru|Carbonizate flori, noian de negru...\nSicrie negre, arse, de metal,\nVeștminte funerare de mangal,\nNegru profund, noian de negru...\n\nVibrau scântei de vis...noian de negru,\nCarbonizat, amorul fumega-\nParfum de pene arse, și ploua...\nNegru, numai noian de negru...|2901
Ioanid Romanescu|Prin marele pustiu din Orient|Am devenit și eu bătrânul înțelept,\nnu mai regret, nimic nu mai aștept,\nmă las purtat de ziua care vine\nși tuturor le spun că-mi este bine.\n\nDorm în oricare clipă de răgaz\nca și cum numai somnul mi-a rămas,\ndin tot ce am iubit dumnezeiesc\ndoar numele cuiva mi-l amintesc.\n\nAzi fluviul e adânc și curge lent\nprin marele pustiu din Orient.|795
Alexandru Vlahuţă|Lăsaţi-mă singurătăţii mele|Lăsaţi-mă singurătăţii mele.\nMi-albeşte capul, în vârtejul lumii,\nPe frunţi de valuri stă cununa spumii\nDe mult ce se frământă între ele.\n\nDe visuri inima pustie nu mi-i...\nSenin mă urc pe-a lor înalte schele,\nStrăbat albastre văi, plutind prin stele,\nPământul ducă-şi droaia lui de můmii!\n\nTihnit, ascult a gândului poveste,\nMă-nşel, şi cred că tot ce-a fost mai este.\nCe dulce-i astă amăgire-a vieţii!\n\nTăceţi s-adorm, nu voi să prind de veste\nCă mi s-a stins văpaia tinereţii,\nŞi-asupră-mi anii grei şi-aştern nămeţii.|192
Nichita Stănescu|Basorelif Cu Îndrăgostiți|Iar nu mai suntem noi însine, \nnu mai stim de unde începem si unde\nne sfârsim, în spatiul dat, \nrezemat pe coloana acestor secunde.\nIar ne sunt trupurile basoreliefuri\nexistând în noi, anume, \nnumai jumatatile-n miscare, \ncele întoarse spre lume.\nIar se concentreaza totul numai în ochi, \nnumai în sprâncene, numai în barbie, \nnumai în bratul întins si atât, \nrestul încetând sa mai fie.\nIar suntem înscrisi într-un cerc, \nsi nu mai stim de unde începem si unde\nne sfârsim, în spatiul dat, \nrezemat pe coloana acestor secunde.|1357
Dimitrie Anghel|Hornarul|Pe cerul alb se face-o pată,\nApare și dispare iar,\nȘi pata asta-ndoliată\nE-o siluetă de hornar ...\n\nSe pleacă omul de cărbune,\nÞinând în mână un odgon,\nȘi-ntr-un ogeac nu știu ce spune\nCa printr-un negru telefon.\n\nDin horn în horn își schimbă locul,\nLa orice pas primejduit,\nDar neschimbat îi e norocul ...\nȘi-atunci cu jale m-am gândit:\n\nDe ce atâtea suferințe\nSă-ndure-naltul funcționar,\nCând sunt atâtea conștiințe,\nCe au nevoie de-un hornar?!|454
Gellu Naum|Despre femeia leșinată|"Frumos mi-ar sta cu pălăria mea de lut\nPe malul Eufratului în ape masculine\nlângă Femeia Leșinată\nCu tâmpla pe scândură i-aș povesti\ncum ar putea să-mi scrie de exemplu\nscrisori de adorație\n""gândește-te un pic"" i-aș spune ""la aventura noastră zilnică\nacum când te dedai odihnei celei mai adânci\nacum când tu sărmană și porumbiță\nîncerci în gând să zbori pe când eu\nîncremenit și singur stau cu tâmpla pe o scândură"""|4661
Mihai Eminescu|Prin a ramurilor mreajă…|Prin a ramurilor mreajă\nSună cântec ca de vrajă\nȘi mângâie în urechi,\nDe sub teiul nalt și vechi..\n\nPrintre ramuri, printre frunză,\nCearcă luna să pătrunză,\nCe frumoasă și senină,\nVars-o dungă de lumină.\n\nNumai buciumele sună,\nPe când discul blândei lune\nTrece rariștea de fag,\nSună buciumul cu drag.\n\nȘi-i răspunde codrul verde,\nIară sufletu-mi se pierde,\nFermecat și dureros,\nDupă chipul tău frumos.\n\nȘi cum cântă păsărele\nDe amoru-ne 'ntre ele,\nCiripind în verde crâng,\nNe mai râd… și ne mai plâng.|1206
Gellu Naum|Bustul Esperance|Culcat pe bustul ei ca pe o insulă a Paştelui\nca o batistă pe fruntea unei statui\navea dubla vedere a îndrăgostitului dar să nu exagerăm\n\nofrandele ni se puneau pe talger\nnoi cheltuiam bănuţii beam cafea\ncând ridicam bărbia ne eliberam de ceea ce suntem pentru alţii\n\ndar ea a început să obosească sparge sticla|4641
Zorica Laţcu|Ectenie|Pentru ca iubirea noastra sa-nfloreasca,\nAlba cum e crinul Bunelor Vestiri,\nPentru ca mladita dragostei sa creasca,\nPlina de miresme, dulce de rodiri,\nPentru ca din neaua grea de peste iarna\nRod de viata calda iarasi sa legam,\nPentru ca lumina peste noi sa cearna,\nDomnului sa ne rugam.\n\nPentru ca sa-si verse binecuvantarea,\nCa un zvon de vanturi line, peste noi,\nPentru ca in suflet sa-i simtim chemarea,\nCand plecam genunchii, seara, amandoi,\nPentru ca-n iubirea Lui sa ne-mpreune,\nCand, cuprinsi de patimi, Numele-I strigam,\nPentru ca-n vecia Lui sa ne cunune,\nDomnului sa ne rugam.\n\nPentru ca belsugul tarinilor grele\nSa ne faca traiul rodnic si umil,\nPentru ca rasfrangeri din suras de stele\nSa sclipeasca-n lacrimi ochii de copil;\nPentru ca sudoarea sa ne miruiasca\nSi-n lumina mortii viata s-o cercam,\nPentru ca din munca pacea sa rodeasca,\nDomnului sa ne rugam.\n\nPentru ca multimea indurarii Sale\nInsusi sa-si pogoare pasul catre noi,\nPentru ca sa-I ducem sufletul in cale,\nCu miros de smirna si cu ramuri moi,\nPentru ca-n lumina alb-a diminetii,\nDin stransoarea carnii sa ne dezlegam,\nSi-ntr-un pas sa trecem pragul larg al vietii,\nDomnului sa ne rugam.|4354
Alecu Donici|Lupul şi cucul|Rămâi sănătos, vecine!\nA zis lupul către cuc.\nAceste ţări de rău pline\nLe părăsesc şi mă duc.\nNu mai pot trăi aice,\nDe om, câine prigonit.\nÎn Arcadia, ferice!\nEste codru de trăit.\nUnde aurita vreme\nÎmpărăţeşte deplin, \nUnde lupul nu se teme \nDe năpăstile ce-i vin. \nAcolo nu sunt războaie, \nToţi în pace vieţuiesc: \nOmul este blând ca oaie, \nIar câinii nici hămăiesc.\n- Cale bună, măi vecine!\nDar te rog, să-mi spui curat: \nNăravul nu-ţi iei cu tine? \nŞi colţii ai lepădat?\n- Să-i lepăd? Da' cum se poate?\n- Apoi ţine minte, frate,\nCă la viitoarea iarnă\nAi să rămâi fără blană.\nŞi aşa s-a întâmplat,\nPrecum cucul i-a cântat.\n\nÎntre oameni iar sunt unii \nCu colţi de lup înzestraţi: \nOri în care parte-a lumii, \nEi vor fi tot ne-mpăcaţi.|80
Virgil Carianopol|Peisaj de toamnă|Crizantema, floare rară,\ncu petale diafane,\na-nflorit. Și floarea toată\nși-a-mbrăcat-o cu volane.\nStă în rond și nu-i e teamă\nchiar de-al toamnei carnaval.\nCum e alba ca zăpada,\nparcă s-a gătit de bal.\nDar văzând-o așa frumoasă\nși-mbrăcată ca o stea,\nvântul a venit, a luat-o\nși-a pornit în dans cu ea.\nȘi dansează acum, dansează,\nvântu-o ține-n braț de stei,\npomii azvârle cu confete,\nfrunze galbene de tei...|2128
Marin Sorescu|Lansare|Azi o pânză de nor,\nMâine catargul unui drum.\nMi-am construit singur o corabie.\n\nCând a fost gata am luat-o în spinare\nŞi-am început să-i caut o apă\nPe seama ei.\n\nAm mers aşa până când un pescăruş\nI-a murit de provă,\nCa o sticlă de şampanie.\n\nAtunci am intrat în mare\nPână la glezne, până la brâu,\nTot mai greu mă apăsa dorul ei\nDe valuri.\n\nCând nu m-am mai văzut deloc,\nCorabia a început deodată\nSă meargă singură.\n\nO, chiar dacă mă adâncesc\nCu fiecare pas,\nŞi acum tot eu o duc,\nMergând pe fundul mării, tăcut,\nCu amândouă mâinile ridicate\nDeasupra capului.|2606
Zorica Laţcu|Te port în mine|Te port in suflet, ca pe-un vas de pret,\nCa pe-o comoara-nchisa cu peceti,\nTe port in trup, in sanii albi si grei,\nCum poarta rodia samanta ei.\nTe port in minte, ca pe-un imn sfintit,\nUn cantec vechi, cu crai din Rasarit.\nSi port la gat, nepretuit sirag,\nStransoarea cald-a bratului tau drag.\nTe port in mine tainic, ca pe-un vis,\nIn cer inalt de noapte te-am inchis.\nTe port, lumina rumena de zori,\nCum poarta florile mireasma lor.\nTe port pe buze, ca pe-un fagur plin.\nO poama aurita de smochin,\nTe port in brate, horbote subtiri,\nManunchi legat cu grija, fir cu fir.\nCum poarta floarea rodul de cais,\nAdanc te port in trupul meu si-n vis.|4375
Elena Farago|Busuioc floare cu dar|Busuioc, floare cu dar,\nFloare de descântec\nOrice viață-i în zadar\nȘi mă cheamă-n noapte iar\nMult temutul cântec…\n\nBusuioc, floare de leac,\nVraja ți se pierde, —\nCe-i făcut nu mai desfac,\nDorul meu nu are leac,\nFloricică verde!…\n\nDorul meu se stinge mut,\nNu-i cuvânt să-l spună, —\nNumai cântu cel temut\nȘtie leacul ne-ntrecut,\nFloricică bună!…\n\nȘi cu cât mă tem, el tot\nMai cu sete-mi cântă,\nȘi mă lupt să nu-l socot,\nȘi mă tem că n-am să pot,\nFloricică sfântă.|527
Mihai Eminescu|Privesc orașul furnicar|Privesc orașul furnicar —\nCu oameni mulți și muri bizari,\nPe strade largi cu multe bolți,\nCu câte-un chip l-a stradei colț.\nȘi trec foind, râzând, vorbind,\nMulțime de-oameni pași grăbind\nDar numai p-ici și pe colea\nMerge unul de-a-nletelea,\nCu ochii-n cer, pe șuierate,\nȚiindu-și mânile la spate.\nS-aude clopot răsunând,\nCu prapuri, cruci, icoani, viind,\nPreoții lin și în veștminte\nCântând a cărților cuvinte.\nÎn urmă vin ca-ntr-un prohod;\nTineri, femei, copii, norod;\nDar nu-i prohod — sfințire de-apă,\nPe uliți lumea să nu-ncapă;\nSe scurg încet — tarra bumbum —\nOstașii vin în marș acum,\nNaintea lor tambur-major,\nVoinic el calcă din picior\nȘi tobe tare-n tact ei bat\nȘi pașii sună apăsat;\nLucesc și armele în șir,\nFrumos stindarde se deșir;\nEi trec mereu — tarra bumbum —\nȘi dup-un colț dispar acum...\nO fată trece c-un profil\nRotund și dulce de copil,\nUn câne fuge spăriet,\nȘuier-un lotru de băiet,\nÎntr-o răspântie uzată\nȘi-ntinde-un orb mâna uscată,\nHamalul trece încărcat,\nȘi orologiile bat —\nDar nimeni mai nu le ascultă\nDe vorbă multă, lume multă.|1207
Nichita Stănescu|Către Laura|Batea atat de tare si-atat de iute vantul\nCa imi smulsese din pamant mormantul.\nSi ochii mi i-a scos la vale\nCa doua scobituri principale.\n\nDe-aceea, daca azi mai plang,\nPlang doar cu creierul eu plang,\nCu scoarta cea mai cenusie plang.|1383
Ioanid Romanescu|Paradisul|Poeții când există e-o minune,\nPoeții nu se nasc, ei sunt născuți,\nPoeții nici nu dorm, numai visează,\nPoeții niciodată nu-s prea mulți.\n\nPoeții n-au religii și nici zei,\nPoeții nu așteaptă pe la uși,\nPoeții libertatea nu o sapă\nȘi-s cei mai îngeri dintre nesupuși.\n\nPoeții n-au familii, au iubite,\nPoeții bunăoară sunt cu toții\nCei care lasă lumea pentru alții,\nPoeții curg mereu de-a lungul nopții.\n\nPoeții au un fel de n-ar mai fi,\nPoeții niciodată nimic nu înconjoară,\nE o rușine să învingi poeții\nȘi sacrilegiu e să-i naști a doua oară.\n\nPoeții nici nu știu ce-nseamnă\nA fi nemuritor sau muritor\n- Cât o cămașă viața lor durează -\nPoeții au un paradis al lor.|3071
Cincinat Pavelescu|Seară turbure|Coboară seara peste câmpuri\nCu ceața ei de toamnă. Mie\nÎmi clocotesc în minte gânduri\nDe umbră și melancolie.\n\nCu ochii umezi, de la muncă,\nSpre sat vin boii în cirezi.\nCe searbădă și goală-i viața,\nCe van e visu-n care crezi!\n\nCe de mai zbuciume și ură,\nCe chin, ce lupte fărde rost!\nDar într-o clipă moartea ninge\nUitare peste tot ce-a fost.\n\nNimic din tot n-o să rămână,\nDin gând, din visul tău gigant...\nCe-ai plăsmuit a fost țărână,\nPărere, umbră și neant!\n\nȘi tu, fantomă de o clipă,\nPrivind la lună, stele, cer,\nTe-nalță-n ura ta și țipă\nBlestemul celor care pier!\n\nDar pe când sufletul meu geme\nÎn prada groaznicei torturi,\nSenină, noaptea se așterne\nPe deal, pe câmpuri și păduri!\n\nIar taina stelelor te-mbie\nLa gânduri pașnice și clare;\nȘi-ncet, încet îți schimbă ura\nÎn umilită adorare.\n\nȘi-adânc pătruns de sfânta lege\nCe-aprinde aștri-n golul boltei,\nDe-odată sufletu-nțelege\nDeșertăciunile revoltei.\n\nȘi trist, dar liniștit, ascultă,\nSetos de vraja mângâierii,\nCum cade dulce peste câmpuri\nArmoniosul imn al serii...|377
Marin Sorescu|Ardealul, starea mea de spiri|Ardealul, starea mea de spirit\nCu care mă gândesc la ţară,\nDe parc-aş respira lumină\nŞi existenţă milenară.\n\nLa orice pas îţi râde-o floare,\nSub orice pas e un mormânt,\nArdealul întregind o roată\nSub care Horia s-a frânt.\n\nAud un clopot sus pe-o cruce,\nBătând cu limba-n ideal,\nCa-ntr-o Duminică a ţării\nVin la biserică-n Ardeal.|2545
Radu Gyr|Manifest|Și templul lui Apollo în tenebre\nși leșul sacerdotului patetic...\nîn loc un turn din calcul aritmetic\nși-o catedrală rece din algebre.\n\nJos impudoarea cântului bezmetic\ncu armonii tiranice și febre!\nSă-nghețe-n glacialele-i vertebre\npoemul matematic și ermetic.\n\nNu se cuvine versul cataractă\nde simțăminte calde ca pe vremuri,\nci claustrare pură și abstractă\n\nce-și râde de-ale artei vechi totemuri,\niar frigul din banchiza lui compactă\nchiar sub cojoace facă-te să tremuri.|3937
Adrian Păunescu|Hipnoză de toamnă|E-o linişte plătită-atât de scump\nŞi e o pace de sorginte sfântă\nDe se aude tăinuit cum cântă\nMătasea în ştiuleţii de porumb.\n\nColinele se-ntunecă de cai,\nAmărăciunea toamnei reînvie\nŞi cade sufletul din ciocârlie\nPecetluind ţâţânile din rai.\n\nDinspre poteci de purpură subţire\nSe cântă imnul nunţilor de cerbi,\nCerboaice senzuale fată-n ierbi\nŞi reîncep legende să respire.\n\nOrfeu, curând, va fi răpit de sterpi\nŞi-nchis într-un azil de patru lire.|2286
Eusebiu Camilar|Doamne, sunt singur|"Doamne, sunt singur. Auzi-mă.\nFocurile toate s-au trecut.\nTrâmbițele-nalte, zadarnic\nrăsună pe ziduri de lut.\n\nNu se mai roagă la izvoarele soarelui\ncăprioarele, iezii mărunți;\nîncremeniți, ghemuiți, încleștați,\nciobanii dorm acoperiți de munți.\n\nChemându-te din slăvi în chiote,\nîn fulgerări de coase și pumnale,\natâtea rânduri de flăcăi și ierburi\nau strălucit în țarinile tale -\nși ți-au văzut în ploile înalte\npicioarele de-argint cum strălucesc.\nFlăcăi și ierburi putrezesc prin țarini\nși alți flăcăi și ierburi cresc.\n\nDoamne, sunt singur. Auzi-mă.\nFocurile toate s-au trecut.\nTrâmbițele-nalte, zadarnic,\nrăsună pe ziduri de lut...\n\nUneori se aud morile adâncului\nmăcinând pe sub munți, pe sub stânci;\nsub uriașe turle de cremene\nuneori s-aud buciume-adânci...\n\nÎn zarea de cânepă vânătă\ns-au dus verii mei, frații mei.\nCiobani străvechi mă așteaptă\nde mult, să mă culc între ei...\n\n""Cetatea Moldovei"", nr. 1, 1 ianuarie 1943"|600
Tudor Arghezi|Sus|Bagă de seamă, omule de carne,\nCă umblă orice zi să te răstoarne,\nCă orice oră umblă să te frîngă.\nDar lacrima durută nu ți-o lăsa să plîngă.\nIa seama bine, somn să nu te fure,\nNu te opri, înalță-te vulture.\nAjunge o secundă să șovăi. Chiar de azi\nAi și-nceput să şchioapeţi și să cazi.\nNeadormit și teafăr se cuvine\nS-arunci și trîndăvia ispitei de la tine.\nPrimejdia s-o cauți de-a dreptul, într-adins.\nNu te lăsa de semeni și timp rănit și-nvins.\nCu traista-n spinare, cu cîinele tău, leul,\nDă luptă nentreruptă cu ceasul rău și greul.\nCălătorind de-a pururi prin zări și peste zare,\nSă nu te afle viața culcat, dar în picioare.|4224
Radu Gyr|Cântec de leagăn (*)|Vino somn\nalbastru domn,\ntânăr crai\nsuflat cu rai,\nsafirin\nprin rozmarin,\nfulguind, plutind, zâmbind,\nlângă puiul meu de-argint,\nși tiptil\nadoarme-mi-l.\n\nVino cer\nde giuvaer,\nsă mi-l plouă\nnumai rouă,\nsă mi-l vază\nnumai rază,\nsă-l sărute desfăcute\nnumai rodii și lăute,\nluna lin,\nsă-l culce'n crin.\n\nVino stea\nde peruzea,\ncerne-i zări\npe mâini și'n păr,\nflori de cântec și de măr.\nSuflă-i pene\npeste gene,\nsuflă-i basm peste obraz,\nfă-i un leagăn de topaz —\n\nculcă-l: stea,\nscoală-l: lalea.|3847
Nichita Stănescu|Primăvara|Primejdii dulci alcătuind sub gene,\nmi te iveşti istovitor de dulce\ncu sânii bulbucaţi zvâcnind să culce\npe ei sărutul lutului, alene.\n\nTe stingi încet din mine, iară\nsub piept loveşte-n căldărim o minge\nşi ziua pe trotuare se prelinge,\nlăsând în urmă-i iz de primăvară.\n\nAlături de mocirlele uscate\nies pomii toţi cu trunchiurile-n floare\nHei... zi cu soare-n zare, spune-mi oare\ncam câte fete-s astăzi deflorate?\n\nUn orizont pierdut, cu buze roşii\nsărută-n creştet noaptea pe hotare\nCocoarele revin din depărtare\nşi mor în primăvară ofticoşii...|3641
Alexandru Philippide|Căutătorul|Ai socotit că soarele mai arde\nAbia vreo cincisprezece miliarde\nDe ani... Numai atât? De azi pe mâne?\nŞi-atunci, cu veşnicia cum rămâne?\n\nNu asta te opreşte să cugeţi mai departe!\nDoar ştii că timpul n-are moarte.\nUn calcul scurt, de două sau trei linii\nŞi-ai întrecut viteza banală a luminii.\nCa-n mii şi mii de repezi răsfrângeri de oglinzi\nŢi-e mintea străbătută de căutări rebele.\nAi spune că şi mâna în sus când o întinzi\nŢi se lungeşte braţul pân-la stele.\n\nAi dat cu tifla ticăloasei sorţi,\nDe-ameninţarea ei nu-ţi pasă,\nŞi-n timp ce spargi absurde porţi\nNici o sfială nu te mai apasă.\n\nŞi când din lungi peregrinări\nTe-ntorci pe căi de raze şi de unde\nÎn lumea dinăuntru, a inimii profunde,\nTot mai găseşti acolo întrebări.|2706
Nichita Stănescu|Eminescu ultim|Peşteră absorbitoare,\nCerc absorbitor de punct,\nCorn de melc care nu doare,\nSuntul resorbit în sunt.\n\nTu, lumină alergândă\nReîntorcându-te acasă\nBruscă devenind flămândă\nRechemându-şi iar mireasă.\n\nAh, suavă recădere\nA cuvântului în sine.\nCercuri , cercuri de tăcere\nAbsorbind în ea divine\nSensuri, sensuri , înţelesuri,\nÎngustându-se în unghi,\nSmulgere spre înapoi,\nFrig al ninsorii rechemat în nori,\nUrlet şi rechemare,\nTu!|1407
Mihai Eminescu|Autor si Editor ( Pfeffel)|E.\nDe ce așa de trist, obscur?\nA.\nAh! un nemernic mi-a furat\nPoemul meu neimprimat!\nE. Sărmanul fur!\n\nepigramă, 1874|1083
Nichita Stănescu|Atât de rarul animal...|Visasem că sunt un animal singur.\nCă toţi cei ai mei, cei\ncu ochiul galben pe spinare, ah,\npieriseră, şi\nsingur, făr` de logodnică, pradă\nîngenuncheam roţile în strălucirea\ncapetelor alăptate de săgeţi.\n\nAh, tu, cuvântule, pentru nimenea spus!\nDoi-trei, patru-cinci\nm-au încolţit\ncât mai sunt, există, este.\nSigur este,\ncade soarele la apus pe el.\n\nSă mai fiu, dar de ce?\nLiniştea unui ochi galben pe spinare\nşi nasul umed din care răsare\nverdele firului de lumină\nl-aş mai ţine un timp, dar de ce?\n\nUltimul sunt dintre cei ca mine,\ndintre cei care au dat luminii sân.\n\nVăd ochi sugând, apoi\nnu mai văd nimica.\n\nSunt un animal atât de singur\nîncât, semănând cu 1, nu mai sunt...\nApoi, mă trezisem.|1345
Virgil Carianopol|Tuturor|Vine-o vreme, vreme adevărată,\nCând dureri şi visuri şi iubiri,\nTot ce-ați strâns şi adunat în viață,\nToate se prefac în amintiri.\n\nVine timpul apoi, de le-adună\nŞi le spală-n fluviul lui spumos, \nPână ce din ele, din oricare\nNu rămâne decât ce-i frumos.\n\nLuați aminte, toate pier odată,\nNu veți mai putea să le priviți.\nFăceți-vă amintiri, prieteni,\nUnde să aveți să vă găsiți.\n\nN-aşteptați, strângeți-le pe cale.\nDin orice iubire sau pustiu.\nCine n-are amintiri de tânăr,\nO să fie singur mai târziu.|2134
Elena Farago|Şireata|Viorica, fata mamei\n Cea cuminte şi curată,\n Şi-a făcut, mâncând cireşe,\n Pe furiş, pe şorţ, o pată…\n\n Şi-acum stă-ntr-un colţ şi plânge:\n „Doctorul e vinovat\n Şi c-o să mă certe mama,\n Şi că şorţul l-am pătat!”\n\n Mama intră-ncet pe uşă;\n Ea tresare şi-ntinzând\n Mâinile deasupra petei,\n Plânge întruna suspinând.\n\n — De ce plângi, fetiţa mamei?\n — Plâng că doctorul ţi-a spus\n Să nu-mi dai deloc cireşe,\n Şi tu în dulap le-ai pus…\n\n — Şi tu plângi din lăcomie?\n Ce ruşine!\n — Să mă ierţi!\n — Bine, dar să fii cuminte…\n — Nici de şorţ nu mă mai cerţi?\n\n — Care şorţ? întreabă mama…\n — Uite, ăsta: l-a pătat\n Lăcomia pentru care,\n Chiar acuma m-ai iertat.|556
Alexandru Macedonski|Rondelul beat de roze|De roze e beată grădina\nCu tot ce se află imprejur\nE beat si cerescul azur,\nSi zizâie, beată, albina.\n\nSe clatină parcă lumina,\nUn tunet e simplu murmur. --\nDe roze e beată gradină\nCu tot ce se află-mprejur.\n\nDar iată... -- A mea nu e vina...\nChiar eu, in gentil trubadur,\nVisind, lânga-al apei susur,\nMă schimb, asteptându-mi regina... -\nDe roze e beată grădina.|2676
Alecu Donici|Împărţeala|Având tovărăşie\nLa o negustorie,\nCâţiva prieteni pe viaţă\nAu câştigat mulţime de bani gheaţă.\nŞi adunându-se la casa lor obştească\nS-au apucat folosul să-mpărţească.\n(Dar sunt cam rare împărţele\nFără gâlceve sau smintele.)\nŞi-ai mei prieteni buni, câştigul împărţind,\nS-au întărtat la sfadă.\nCând, iată! deodată,\nAud strigând:\n— Săriţi! săriţi! foc! casa arde!\n— Lăsaţi şi ne vom socoti pe urmă;\nDar trebuie să ştiţi că mie mi se cade\nDin cea de faţă sumă\nO mie încă şi mai bine,\nAu zis dintre tovarăşi unul.\n— Iar mie în tot bunul\nVro două mi se vine,\nLe zise lor un alt.\n— Aidem însă! — Ba staţi,\nŞi dreaptă partea mea îmi daţi,\nStrigară celalalt.\n— Da pentru ce? Şi cum?..\nSfădindu-se aşa, prietenii văd fum\nCu pălălaie-n casă,\nŞi neputând să iasă,\nAu ars ei toţi, cu bani, cu tot.\nAici a zice pot:\nCă la un rău obştesc, când cere trebuinţa\nCa să-l întâmpinăm puind unit silinţa;\nAdeseori pierim obşteşte,\nCând fieştecare\nStrigând cu gură mare,\nLa interesul său în parte aţinteşte.|71
Tudor Arghezi|Catrene și distihuri|-1-\nOricare-i timpul și felul de doctrină,\nSe-mparte lumea-n două, în multă și puțină.\n\n-2-\nTrîmbiţi, clopote, laute, tobe, flaute, tipsii -\nNoaptea s-a tîrît prin ceață, printre hăuri și vecii.\n\n-3-\nȘi azi aceleași ceasuri mereu, fără sfîrșit,\nCa niște amfori negre, pe umeri, de granit.\n\n-4-\nDin viața voastră goală făceați întîietate\nCă fiecare ține să aibă el dreptate,\nDreptatea mea-i supusă dreptății tale ş-între\nDreptățile-ntristate domnesc doar cele mîndre.\n\n-5-\nE oltean, însă, din fire,\nNu-i la minte prea subțire,\nȘi desigur a mințit\nCa să crezi că nu-i corcit.\n\n-6-\nPe cît crești și ești mai mare\nTe obrazniceşti mai tare.\n\n-7-\nDupă cazne de un an\nPoți să scrii și un roman.\n\n-8-\nNu auzi nimic, măcar\nIa urechi de la măgar.\n\n-9-\nDe vorbește\nTe stropește,\nDacă tace\nNici atît nu poate face.|4119
Adrian Păunescu|Ce faci la ora când mi-e dor de tine|Ce faci la ora când mi-e dor de tine\nși niciun fel de răni nu te opresc\nsă-mi reconstitui trupul din ruine\nși să-mi refaci tot viciul omenesc?\n\nMi-e teamă de o vârstă fără milă\ncând am să cad la pragul tău, înfrânt,\nși-ai să-mi dedici tandrețea ta umilă\nsă mă mai scol nebun de la pământ.\n\nNu știu ce faci, când eu îți caut gura\ncu nebunia de soldat bătrân\nce-și vindecă în cer harababura\nși-mi dai motiv în viață să rămân.\n\nCe faci, adolescentă numai noapte?\nDin jaful care n-are nici un rost,\nte recompun cu gust de mere coapte\nși nici nu știu, de fapt, ce fruct ai fost.\n\nEu te iubesc cu lipsa de rușine\na unei făr'delegi cu chipul tău\nși-atât cât te blestem, îmi este bine,\nși-atunci când nu te simt, îmi este rău.\n\nCe faci la ora când mi-e dor de ține?\nIubirea mea, orgoliul meu e frânt,\nte gust pe nesimțite și mi-e bine\nși te găsesc intrată în pământ.\n\nEu simt că mor păzindu-te de toate\nși n-am să mai rezist măcar un ceas\nsă te culeg din tot ce nu se poate\nși să mă-nchin la tot ce mi-a rămas.|2198
Tudor Arghezi|Mireasa|Ochii tăi s-au pus pe slove și cuvinte\nCa niște albine albastre, însetate de mirodeniile sfinte,\nȘi sugând mierea cărții s-au îmbătat cu ea.\nHalucinata științei, vino în grădina mea,\nUnde busuiocul a crescut ca brazii, și măceșii\nZgârie sâmburii sânului prin inul cămeșii.\n\nPământul umblă după tine să te soarbă\nCu vârfuri boante de iarbă oarbă.\nDin sângele tău băut și din sudoare\nPot să iasă alte poame și feluri noi de floare.\n\nVino. Dinainte îți voi desface pelinul și romanița\nPe care le coace arșița.\nCu brațele și pieptul voi despica poiana\nȘi buruiana.\n\nVoi ridica vițele fragede cu ghimpi de mărăcine\nCa niște omizi lungi, lipite de tine,\nTe voi strecura ca dintr-o plasă,\nDând foile și umbra de o parte,\nCum ai făcut și tu în carte,\nMireasă !\n\nDupă ce te voi fi trecut și apărat\nDe fiarele mici, de gâzele de un carat,\nDe șarpe, de lanțuri și de metale\nVegetale,\nO să mă lași să-ți pui inele de mâini, brățări de picioare.\nȘi alte veșminte, dogoritoare.|1972
George Bacovia|Amurg |"Trec corbii--ah, ""Corbii""\nPoetului Tradem--\nȘi curg pe-nnoptat\nPe-un târg înghețat.\n\nSe duc pe pustii...\nPe când, de argint,\nÎn amurg de-argint,\nS-aprinde crai-nou.\n\nPe zări argintii\nÎn vastul cavou...\nIubito...ah, ""Corbii""\nPoetului Tradem."|2892
Elena Farago|Vine, vine iarăşi iarna|Vine, vine iarăşi iarna,\n Ninge-afară, ninge.\n Mulţi copii afară sunt,\n Laudă colinde.\n\n Doar bunica stă în casă,\n Spune o poveste.\n Despre marele Iisus,\n Spune o poveste.|564
Tudor Arghezi|Omule|O lăcomie crâncenă,nebună.\nAdună,omule, adună,\nCăzneștete, fură, surpă și omoară.\nÎți trebuiesc putere și comoară.\nIți trebuiescc palate și veșminte\nSă-ți zacă-n ele hoit și oseminte.\nMorminte, omule, morminte.\nAvidă, mâna ta se strânge,\nStorci aur și se scurge sânge.\nNadejde, sânge, har, ca un burete,\nLe soarbe aurul cu sete\nȘi-n beciul tău zidit înghiață\nNeprihănita oamenilor viață,\nAvântul, bucuria, puse bine\nDe stârvul tău, păstrate pentru tine.\nÎmi e rușine, omule, îmi e rușine.|1977
Ion Barbu|Izbăvită ardere|Curcanii au mutat pe soare șirul\nDe gâturi cu, nestinși, cartofii roșii.\nLa cerul lăcrămat și sfânt ca mirul\nRotunzi se fac și joacă pântecoșii!\n\nȘuvița stelei noi întinge-n ape,\nUn stăpânit pământ ascultă ani,\nPământul s-a lipit de steaua-aproape.\nNuntesc, la curtea galbenă, curcani.|3093
Marin Sorescu|Poveste|Sufletul tău funcționează cu lemne,\nIar al meu cu electricitate.\nDragostea ta umple cerul de fum,\nA mea e din flăcări curate.\n\nTotuși vom mai merge împreună\nO bună bucată de pământ,\nO bună bucată de cer,\nO bună bucată de lună.\n\nVom fi fericiți pentru iarbă\nȘi pentru lac,\nVom râde pentru copac,\nVom slăvi drumul drept cu câte-o gură\nȘi vom ține un moment de reculegere\nPentru fiecare cotitură.\n\nNe vom lua după umbra mea\nCare merge înainte,\nNe vom lua după primul gând,\nNe vom lua după două-trei cuvinte.\n\nPână când ne va ieși în cale\nSfânta Vineri\nSă ne spună printre altele\nCă nu mai suntem tineri.\n\nȘi că ea n-o să ne mai dea de-acum\nNici electricitatea pentru flacără,\nNici lemne pentru fum.|2630
Nichita Stănescu|Greşirea cerului|Zburau vulturii întorşi pe spate\nşi cu gheara întoasră în sus\nca pe nişte miei să fure,\nsteaua cu lumină ondulată;\n\nCa pe nişte miei să fure de sus\nlumina ochilor mei.\n\nZburau vulturii întorşi\nşi pe spate prin cer\nspinările lor coborâseră jos\nşi se ştergeau de şternul meu.\n\nCel le era trupul meu de carne,\npământul le era lumina aceea\nde sus a ochilor mei|3564
Alexandru Macedonski|Libelule|Libelule grațioase\nZboară-n aerul de vară...\nAu corsete minuscule,\nȘi pe aripi radioase\nReaduc speranță clară:\n\nZi de vară, libelule.\n\nPeste tot metamorfoză,\nPoezie, scânteiere,\nȘi sub glorie solară,\nDelta fragedă și roză,\nIar, suavă mângâiere:\n\nLibelule, zi de vară.|2671
Ion Minulescu|Elegie domestică|"Tu, care-mi intri-n casă cu toamna fumurie,\nCu ziua ce se duce\nŞi noaptea ce-o să vie,\nÎn casa mea fii binevenită...\n\nIată-mi casa!\n\nÎntoarce doar butonul electric din perete\nŞi-mprieteneşte-ţi ochii cu tot ce poţi vedea,\nCăci casa mea e-ntreagă, de-acum, şi casa ta...\nFii prietenă şi soră cu hall-ul şi terasa,\nCu treptele ce urcă sub rustice covoare\nSpre sala de mâncare\nŞi-odaia de culcare,\nCu sfinţii din icoane şi morţii din portrete,\nCu câinele, ce-ţi linge manşonul de-astrahan,\nŞi cu pisica albă, ce toarce pe divan...\n\nOpreşte-ţi apoi ochii pe frunzele de laur\nÎn care se-ncadrează, sanctificând decorul,\nPatronii mei - Triunghiul.\n\nIar pe comoda veche priveşte-i cum stau gata\nSă-şi părăsească parcă, de bucurie, rama,\nUn domn cu ochii-albaştri şi bucle brune:\nTata!...\nŞi-o doamnă cu ochi negri şi bucle blonde:\nMama!...\n\nTu, care-mi intri-n casă cu toamna fumurie,\nCu basmele bunicii\nŞi ""Faptele diverse"",\nÎn casa mea fii binevenită,\nPentru mine\nŞi pentru-aceste chipuri, de praf şi vremuri şterse,\nCe te privesc din rame cu-aceeaşi duioşie\nCa-n zilele când, toamna, soseam şi eu cu tine."|3152
Grigore Alexandrescu|Măriii-sale domnului Alexandru I|Măriii-Sale domnului Alexandru Ioan l\n\nI\nTimp dorit,zi de speranțe\nFiul al țarei,salutare!\nRomania,investită\nÎn veşminte de serbare,\nÎti doreşte,iți urează\nDe mari fapte viata plină,\nŞi se-nchină stelei tale\nCe străluce de lumină.\n\nII\nCănd de glasul omenirei\nInspirată si condusă,\nPleiada europeană,\nDe puternici regi compusă,\nRedă nației geminde\nAntici drepturi şi tărie,\nSoarta-ți se-nscria în ceruri\nCu lumina cea mai vie.\n\nIII\nFă dar numele-ți să treacă,\nÎntre numele divine,\nCelor ce au fost ai lumei\nNobili făcători- de- bine.\nSecolul să te admire,\nSi cu noi să se făleasca\nFranta natia cea mare,\nNatia cavalereasca.\n\nIV\nCăci e aspră datorie\nCe o natie impune,\nCăci e grea mult prea grea coroana\nCe pe capul tău se pune.\nȚara te saluta,printe,\nCu placere şi iubire,\nŞi-ți încrede viitoru-i\nZâmbitor de fericire.|2990
Radu Gyr|Nani, nani, leagăn de vioară|Nani, nani, leagăn de vioară,\npentru care taină cânt și cresc\nbob de lună, nufăr îngeresc,\ntămâioară, inimioară, lăcrămioară?\n\nPentru care vise cu gondole\nodrăslesc odor de chihlimbar?\nPentru zâmbet sau florar\ncu viole sub cupole de corole?\n\nPoate pentru dorul de sandală\nde suleget voevod mezin,\npoate pentru cântecul senin\npe-o petală muzicală de beteală...\n\nPoate însă-l cresc pentru cucută,\npentru zări cu lung mărăciniș,\npentru doruri fără luminiș\ncu durută mută alăută...\n\nCânt și leagăn primăvară lină,\nplâng și-o'nchin acelorași povești\ncare-astupă rozele crăești\nși le-nclină pe tulpină de rugină.\n\nNani, nani, leagăn de vioară,\npentru care taină cânt și cresc\nbob de lună, nufăr îngeresc,\ntămâioară, inimioară, lăcrămioară?|3952
Nichita Stănescu|Poem|Spune-mi, dacă te-aş prinde-ntr-o zi\nşi ţi-aş săruta talpa piciorului,\nnu-i aşa că ai şchiopăta puţin, după aceea,\nde teamă să nu-mi striveşti sărutul?...|3637
Alexandru Macedonski|Sub stele|În noaptea naltă\nCe s-a lăsat peste natură\nSe-ntrezăresc prin frunzătură\nStelare-adâncuri ce tresaltă.\n\nÎntregi sisteme\nDe nebuloase siderale\nRăsar din lumile spectrale\nCa ofilite crizanteme.\n\nÎn sus spre ele\nA gândului mitraliare\nC-o uriasa cutezare\nStrăbate ţinta printre stele, \n\nDar noaptea naltă, \nCe stăpâneşte neclintită, \nSe duce vecinic negrăbită\nDe la o lume la cealaltă.|163
Marin Sorescu|Caut portretul lui Hegel|Eu n-am văzut niciodată\nPortretul lui Hegel,\nMi-a lipsit momentan\nDe pe toate cărţile.\n\nAm auzit însă că există\nLa un anticariat.\nNu prea departe de-aici,\nO fotografie de-a lui, înfăţişându-l\nÎn clipa când trece\nPeste toate sistemele filozofice,\nCa viermele de mătase\nPe frunzele de dud.\n\nTrebuie să fie ceva neobişnuit şi frumos,\nElectric.\nCeva ca omul.\n\nÎntr-o zi o să-mi fac timp.\nMă voi repezi până-acolo\nŞi, rugând toate cuvintele\nSă mă lase singur cu Hegel,\nÎl voi privi tăcut\nCâteva minute.|2565
Camil Petrescu|Cearta|Miniatură de fildeş mărită,\nŞi necăjită,\nTu nu ştii ce să faci,\nSupărată pe mine:\nSă râzi?\nSă plângi?\nDar îţi strălucesc ochii\nDe parcă-s plini de rouă,\nCăci tu le faci pe amândouă\nNegrăit de frumos,\nCum cade câte-o rază de lumină\nPe nasul unui copil mânios.\nEu însă citesc mai departe şi tac…\n\nŞi tu plângi tot mai tare,\nCă nu vreau să viu să te-mpac.\n\nDar e destul ca mai târziu\nSă zâmbesc\nPrivind într-altă parte\n(Mereu aplecat cu ochii-n carte)\nCa să mă smuceşti furioasă de haină\nŞi să râzi plângând acum de ciudă\nCă te-am împăcat.|273
Leonid Dimov|Poemul odăilor|Ca seria spre fund să fie calmă\nSunt scoase ușile din loc în loc.\nAdună-ți umerii cei reci sub palmă\nRămâi alături, să privim din toc.\n\nE verdele grădinii primăvara,\nÎnviorat cuminte, din brocart,\nȘi scoica venusiană cu ghitara\nÎnchisă-n ea de-un Odiseu de cart,\n\nE purpura adâncă-n draperie\nCu fluturi de email în cute-ascunși\nȘi mantii de prelați plecați să fie\nÎn reci bazilici de pontife unși,\n\nE galbenul spătarelor de jețuri\nCu bumbi albaștri în rețea dispuși.\nDin glastre cafenii când suie cețuri\nȘi scârțâie-n peisaje cărăbuși.\n\nE capa de mătase violetă\nNepăsător răsfâîntă pe sofa,\nCând așteptarea înlemni, secretă,\nCapacul cu păstori, de besactea,\n\nEste sideful spart peste platouri\nAdus de caravele din ocean,\nE-un alb veșmânt înăbușind ecouri\nDin catedrale, la sfârșit de an,\n\nE marele chivot portocaliu\nCu sfinți de sânge presărați în stea\nȘi poartă-n miez, mâneru-i negru-l țin\nDin răsputeri: îl trage careva,\n\nE ultima în care apoi, zac\nCulorile din fiece odaie.\nO scenă de irozi cu vârcolac,\nÎmpreunarea lor, în mijloc, taie.|946
Radu Gyr|Cuvintele|Cuvintele ca lupii-mi dau ocoluri\nsau se reped și-mi rup fâșii din carne.\nCa taurii, mugind, mă iau în coarne,\ndeasupra mea ca niște ciori vin stoluri.\n\nDar, uneori, se-apropie să-mi toarne\nlumina lor în ne-mplinite goluri\nși sună grav, ca din adâncuri subsoluri,\nschimbate-n orgi și-n aurite goarne...\n\nCuvintele mă răstignesc în cuie,\nlung mă străpung cu-o veninoasă țeapă\nși tot cuvintele ca o cățuie\n\nÎmi tămâiază lacrima sub pleoapă,\nșoptindu-mi: suntem clare trepte. Suie\nîn veșnicia care va să-nceapă.|3871
Panait Cerna|Sonete|I\nSpre pruncul ei, spre unicul ei bine,\nMereu se pleacă mama, zâmbitoare —\nŞi iată... cel dintăi surâs apare,\nCa-n vis, în colţul gurii lui divine.\n\nÎn veci şi eu, învins de adorare,\nŢi-am îndreptat priviri de patimi pline,\nŞi inima ce dormita în tine\nSe-ncinse de a mea înflăcărare.\n\nŞi-mi înfloreai în suflet tot mai dragă —\nCurată ca surâsul dimineţii,\nCălăuzind viaţa mea pribeagă...\n\nDar a venit un crai din zări străine:\nDoinind îmi smulse trandafirul vieţii,\nIar spinii i-a uitat în piept la mine.\n\nII\nCând veţi ajunge mâne-n ţări străine,\nSă te-nconjori de râs, de voie bună;\nCu sufletul în tremur, ca o strună,\nSă nu mai ştii de lacrămi şi suspine.\n\nŞi să mă uiţi de tot că tu eşti bună,\nŞi, de-ar ajunge plânsul meu la tine,\nTu n-ai cunoaşte fericiri depline,\nCăci mila va veni să le răpună...\n\n...Iar eu voi alina tot chinul meu,\nGândind că într-un colţ bogat din fire,\nTu dintr-un muritor creezi un zeu;\n\nCă-n lumea noastră plină de jelire\nA izvorât un strop de fericire,\nDin inima ce-am deşteptat-o eu...|3805
Eusebiu Camilar|Spre primăvară|De-atâtea nopti, sub nouri prelungi, posomorâti,\nMai dorm pãunii iernii, pe câmpuri coborâti,\n\nSi-abia-abia din somnul de marmurã mai ies\nCând Crivãtul cu goarna îi sperie ades\n\nDar mâine-au sã porneascã, pe-al cerurilor drum,\nPãunii albi ai iernii în stoluri ca de fum,\n\nSi s-or zãri departe cum strãlucesc avan\nPeneturi cu luminã de soare african,\n\nS-or auzi cocorii ajunsi la Helespont,\nCu pliscuri de mãtase bãtând în orizont.|2883
George Topîrceanu|Cântec|Aş vrea să mă-nveţe pictura\nUn Rembrandt maestru, — să-ţi fac\nDin carmin şi purpură gura\nAşa cum ţi-a dat-o natura,\nAprinsă ca floarea de mac.\n\nŞi taina privirilor tale,\nCu zâmbetul cald şi senin,\nşi gâtul şi braţele goale\nPlăpânde ca nişte petale\nDe flori delicate de crin.\n\nŞi-aş vrea să mai am, laolaltă,\nTalentul de sculptor, copilo.\nŞi-atunci să-mi răsari de sub daltă\nDin marmură, — albă, înaltă,\nFrumoasă ca Venus din Milo!\n\nPe frunte să-ţi pun o coroană\nDe nuntă, din flori de lămâi, —\nŞi astfel în apriga goană,\nA anilor, blândă icoană,\nDe-a pururi a mea să-mi rămâi!|682
Nichita Stănescu|Nod 10|Lasă-mă să te rog să vin să mor la tine acasă\nmielule, alungă mieii din jurul tău\nși lasă-mă să mor la tine acasă, mielule!\nIedule, alungă iezii din jurul tău\nși lasă-mă să mor la tine acasă, iedule!\nFluture, alungă-ți fluturii din jur,\nși lasă-mă să mor la tine acasă, fluture!\nIarbă, alungă-ți câmpurile tale...\n\nNoduri și semne ( 1982 )|1480
Nichita Stănescu|Gând 8|Poeziile foarte bune care sunt compuse\npe o linie melodică proastă se uită iute\nodată cu linia melodică. Pe când o\npoezie proastă pe o linie melodică bună\nrămâne în memorie.|3561
Radu Gyr|Dobroge|Dealuri de var, strâmbându-se din șale,\nciucite stau la sfat ca niște babe.\nDar pietre albe, pogorând în zale,\npar amintiri de armii basarabe.\n\nCu suliți subțiate în mătase,\nalbastră, oastea stuhului se-ntoarce,\npe cerul negru-al apelor ierboase,\ndin sate mici, cu gene de tătarce.\n\nPăsări de cvarț vânează șerpi și goange.\nPe dâmburi, măcinând mereu lumină,\nmori triste se lungesc pe picioroange.\nÎn funduri verzi, pe liniștea salină,\n\nresfiră marea scoicile-aurorii...\n\ncorăbii mari, cu pântec nesătul,\nînghit, adânc, pătul după pătul,\nși duc în zări hambare și podgorii...\nspre miazăzi, ard flăcări reci de ghioluri\nși peste dorice-împietriri eline\ndau pescărușii leneșe ocoluri,\nplutind din evuri albe către tine...|3884
Nichita Stănescu|Nod 1|Gemea şi urla şi mârâia\ncu gât de lebădă întins,\ngemea şi urla şi mârâia\nlupul întins prin prima ninsoare.\nDe ce gemi, de ce urli, de ce mârâi,\nde ce striveşti sub tine florile albe de zăpadă\ntu, care ai gât de lebădă, lupule,\ncare stai întins pe prima ninsoare\nşi urli şi gemi şi mârâi...\nPleacă, mi-a zis el,\ndu-te de lângă mine mi-a zis el,\nalungă-te, mi-a zis el!\nŞi m-am dus şi am plecat\nşi m-am alungat\nşi am lăsat singur pe lup\npe lupul cu gât de lebădă\npe lupul care striga şi mârâia,\nplin de fulgi de zăpadă,\nîntins pe prima ninsoare.|3603
Elena Farago|Fluturii|Fluturi albi şi roşii,\n Şi pestriţi, frumoşi,\n Eu îi prind în plasă,\n Când mama mă lasă.\n Eu îi prind din zbor,\n Însă nu-i omor;\n\n Ci mă uit la ei,\n Că sunt mititei,\n Şi frumoşi, şi-mi plac,\n Dar eu nu le fac\n Nici un rău, deloc.\n\n Şi dacă mă joc\n Cu vreunul, ştiu\n Binişor să-l ţiu\n Şi pe toţi, din plasă,\n Îi ajut să iasă,\n Şi să plece-n zbor\n După voia lor.|539
Nichita Stănescu|Fel de sfârşit|Adevarata mâna n-o întind.\nNu ating cu ea decât cuvintele.\nAltfel\ncopacul atins, de mirare s-ar trage în sine însuşi,\ncum se trage în sine însuşi cornul de melc\nşi ar deveni un punct.\nNu ating scaunul.\nS-ar trage în sine însuşi\nşi ar deveni un punct.\nNici prietenii nu mi-i ating.\nNici soarele, nici stelele, nici luna.\nNu ating nimic.\nDeşi urăsc punctul, Doamne,\nlocuiesc într-un punct.|3547
Ilarie Voronca|Pneu|Parc săpat în inel, amurg\nSurâsul îl porţi ca pe un alpenstock,\nStrigătele urcă la cer ca apa în ţevi,\n\nVântul face reverenţe până la trei -\nzeci şi şapte, cuvintele ies ca soldaţii din garnizoană,\n\nDe aici mersul e fecund cu inscripţii şi lăptuci,\nFrunzele colecţionează autografe, parfum,\nDrum pierdut prin clorat şi calcar,\nRobinet subteran plânsul s-a deschis ca samovar,\nCasele presate balnear în album\n\nBrâu bizantin prin umbre aplaudând,\nTelefonează, telefonează gestul concav,\nIubită, sol diez interior, abat-jour pentru zincul din gând\nÎn ochi pâlpâie două lămpi cu gaz,\nGlasul e cu zimţi ca rotiţele de ceasornic,\nOraş şters peste visul în iodoform,\nVis încadrat prin vestiar orice salcâm garderob,\nImn cristalizat în asbest început de psalm\nerul echilibrist peste lacul în metal.|3044
George Tutoveanu|Învaţă-mă pădure|Pe drumuri de-ntuneric am venit\nCu sufletul învins de-atâta jale,\nS-ascult, ca-n vremea când m-am îndrăgit,\nPovestea sfânt-a glasurilor tale...\n\nŞi numai dorul singur m-a purtat,\nNici gândul nu mai poate să-l îndure:\nAlt'dată, să iubesc m-ai învăţat,\nAcum, să uit învaţă-mă, pădure!|2971
Zorica Laţcu|Asteptare|Mai vii si astazi? Mila iar Te poarta,\nDe sus, spre staulul din Bethleem?\nDin lume n-ai cules destul blestem?\nIubirea Ta nici astazi nu e moarta?\nSpre duhuri vii, cu ingeri de lumina,\nSpre inimi vii cu stralucit alai,\nSi-n iesle nu e nici un fir de pai,\nE numai piatra goala, numai tina.\nIn tainite de inimi nu e pace,\nSi frig ca-n duhuri nici in pesteri nu-i.\nNoi n-avem, Doamne, piei de oaie-n cui\nSi scutece noi n-avem din ce-Ti face.\nTu vii...Pogori in noi ca-ntr-o pustie.\nTe-mpiedici in nisip din loc in loc,\nDar nu gasesti nici apa-n noi, nici foc,\nNici albe dobitoace ca sa-Ti fie\nTovarasi buni in drumuri tainuite\nSi nici ciobani cu gluga de blandeti.\nIn noaptea noastra fara dimineti\nNu sunt carari de raze prafuite.\nNu si-ar gasi in noi, ca sa-i indrepte,\nNici magii steaua lor cu lung fuior,\nArhanghelii, venind din cerul lor,\nAr ingheta pe nevazute trepte.\nCi, Doamne-al meu, au dragostea putea-va\nSa dea viata golului din noi?\nAstept...In duh sunt ganduri cu noroi\nSi moartea-si vantura in inimi pleava.|4348
Traian Demetrescu|Visătorul|Am rătăcit pe multe drumuri\nŞi-n lunga-mi rătăcire,\nVisam să întâlnesc o umbră\nCe-i zice: „fericire”.\n\nDar n-am găsit-o nicăirea —\nDeunăzi, obosit,\nÎntr-o pădure fremătoasă,\nO clipă m-am oprit.\n\nSub un copac, bătrân ca mine,\nO fată şi-un băiat\nSe sărutau soptindu-şi şoapte\nCu glasul îngânat.\n\nŞi când să plec, băiatul parcă\nSe-nclină spre ea,\nZicându-i blând: „O, tu, iubito;\nEşti fericirea mea!”\n\nAm tresărit... Şi-n clipa-aceia,\nC-o repede privire,\nM-am şi întors să văd cum este\nVisata fericire?...\n\nEra o fată cum sunt multe\nPrin sate şi oraşe:\nCu ochii mari, cu sânuri albe,\nCu buze drăgălaşe...\n\n...\n...\n\nŞi eu am rătăcit o viaţă,\nPribeag, ca vai de mine, —\nCând drumurile pretutindeni\nDe „fericiri”, sunt pline!...|1937
Emil Botta|Anotimp|Nici viori, nici fluiere,\nnici ploaia prin plete sa-ti suiere ;\nin tacuta noapte adanca\nglasul tau nu se aude, nu inca ...\n\nDin himericele bolti se anina\narmele noptii, stelele-n ruina;\npana la noi inca n-a patruns\nal codrului clopot ascuns.\n\nCerestile drumuri,\ntoate-s doar aburi si fumuri ...\nPlimba-te, pala, prin aurora,\nfrunte a lucrurilor, luna mea, prora !\n\nDar vor veni ! O, ce siguri,\noaspetii in vestminte de friguri !\nDar vor veni ! O lumina subtire,\nsi naiuri si harfe si lire !|2863
Ion Barbu|Elan|Sunt numai o veriga din marea îndoire,\nFragila, unitatea mi-e pieritoare; dar\nUn roi de existente din moartea mea rasar,\nSi-adevaratul nume ce port e: Unduire.\n\nDeci, arcuit sub timpuri, desfasur lung tesut\nDe la plapînda iarba la fruntea gînditoare,\nSi blondul sir de forme, urcînd din soare-n soare,\nÎn largul vietii revarsa un trecut.\n\nDin calatoarea unda, din apele eterne,\nÎmi însusesc vestmîntul acelor care mor,\nSi înnoit si ager alerg — subtil fior —\nPrin sali orgolioase ori umede caverne…\n\nSi astfel, în pamînturi croindu-mi vaste porti\nSpre ritmuri necuprinse de minte vreodata,\nAduc Înaltei Cumpeni povara mea, bogata\nDe-atîtea existente si tot atîtea morti.|809
Dimitrie Anghel|Cântec|Garoafele din glastră, stând gata ca să moară,\nVorbesc de-o fată blondă cu faţa diafană,\nVorbesc de-o prea frumoasă şi mândră castelană\nCe le-a purtat de grijă o-ntreagă primăvară...\n\nVorbesc, şi pun la cale garoafele din glastră:\n- „Carminul să ni-l strângem, şi-n pulbere măruntă,\nPe-obrajii ei să cernem uşor, în zi de nuntă,\nSă nu mai fie alta cum e stăpâna noastră.”|449
Alecu Donici|Măgarul şi privighetoarea|"Măgarul a văzut pe o privighetoare. \n- Prieteno, i-a zis, mă rog să mă asculţi: \nEu tot am auzit o vorbă de la mulţi, \nCă tu întru cântări eşti meşteriţă mare,\nŞi iată, acum vreu \nDe iscusinţa ta să judec singur eu. \nIar buna păsăruică, pornită spre cântare,\nCând liniştit, abia\nÎn sine ciripea,\nCând tare şuiera,\nCând glasu-i tremura, \nApoi, prin dulcea ei strigare, \nÎntru a dragostei cei gingaşe plecare\nPe amoraşul său chema, \nŞi rediul desfătat, cântarea-i răsuna;\nIar lumea ascultând\nTăcea şi se mira.\nMăgarul însă de pământ\nS-a rezemat cu fruntea, \nŞi a răcnit aşa: „Tu versuri ai plăcute, \nDar când ai asculta \nCucoşul de la noi, mai bine ai cânta."" \nAcestea auzind în suflet s-a jignit\nAcea privighetoare\nŞi de atunci a contenit\nPentru măgari a sa cântare.\n\nDumnezeu să ne ferească \nDe judecata măgărească."|84
Victor Eftimiu|Mecca|Drumet din cine stie ce locuri departate,\nIn ochii lui albastri purtand intreg seninul,\nLa portile vrajite s-opreste pelerinul\nSi-asculta largul vuiet ce vine din cetate.\n\nS-opreste si asculta, si tremura strainul\nDe ce il roade teama si inima ii bate\nAcuma cand ajuns-a la portile visate?\nDe ce nu trece pragul cetatii beduinul?\n\nSa intre?\nNu!\nI-e frica\nOrasul poate-l minte\nSi nu-i cum il visase in ceasurile sfinte,\nCand il ghicea, departe, dormind in somn de luna.\n\nSe-ntoarce pelerinul pe unde-a fost sosit,\nPe cand in departare amurgul isi aduna\nAripa-i uriasa de vultur obosit|2099
Ion Minulescu|Sub bolțile de trei ori milenare|Sub bolțile de trei ori milenare\nÎnchis ca-n propriul meu mauzoleu\nTranscriu pe pergamentul veșniciei\nEcoul preistoricului vers\nȘi-n fundul catacombelor săpate\nÎn visele proteicului „Eu”\nPrin glasul meu tălmăcitor de dogme\nRe-nvie parcă-ntregul Univers.|3234
Tudor Arghezi|Pedeapsa|Credeau că Domnul e culcat\nȘi n-o să ştie ce s-a întîmplat,\nCă n-avea doară fluturii iscoade\nLa fiștecare soi de roade.\n\nEa cam neroadă, dînsul, cam netot,\nNu se-așteptau că Domnul vede tot ;\nȘi cel puțin nu apucase\nSă puie poame-n sîn, vreo cinci sau sașe.\n\nEl, Dumnezeu, venind în rotogoale,\nÎn supărarea Prea-Sfinției-Sale\nI-a luat de scurt, poruncile ştiute\nCum le-au călcat așa de iute.\n\nAdam pe Eva lui o a pîrît,\nEva pe șarpe, care s-a tîrît.\nNici-unul n-a voit s-aleagă,\nSă-și ia asupră-și vina lui întreagă.\n\nDe mișelie, nu atît de furt,\nRăspunsul aspru fu și scurt ;\nCă Dumnezeu lovește-ntotdeauna\nMai tare decît faptele minciuna.\n\nDin Raiul dulce și din tihna bună\nDomnul ia dat afară, în furtună.|4201
Marin Sorescu|Peisaj|Au început să mişune, poznaşe,\nPentru şoferi grăbiţi, mineri sau clerici,\nIndicatoare noi, în vechi oraşe:\n«Atenţie sporită! Trec biserici!»\n\nCu lanţ încinse, trase c-o tânjală,\nAlunecă, melci paşnici, pe butuci\nŞi sfinţii nevrozaţi, pe tencuială,\nÎşi fac cu limba nevăzute cruci.\n\nÎn faţa lor, se cască o distanţă\nImensă, presărată cu nevoi,\nCând secole-am trăit în transhumanţă\nAcum plimbăm biserici: n-avem oi!\n\nŞi ca un miel, care-a rămas de turmă,\nClopotniţa dispare fără urmă.|2622
Victor Eftimiu|Tricolorul|Descoperă-te-n fața drapelului ce vine\nPurtat de mâini voinice în sunet de fanfare...\nÎn fiorul de mărire ce-și taie drum prin tine,\nVorbește vitejească, străvechia-mbărbătare, -\nDescoperă-te-n fața drapelului ce vine!\n\nE roș de gloanțe steagul, dar soarele s-adună\nȘi firele-i de aur s-aprind în foc și ard,\nMătasea învechită acuma-i o cunună\nȘi nu mai pare zdrențe al patriei stindard,\nCăci razele de soare pe fruntea lui s-adună...\n\nCu soarele în creștet pornește Tricolorul\nȘi goarnele răsună și inimile bat —\nCu ochii plini de lacrimi s-oprește trecătorul:\nUn frate scump el vede în orișice soldat,\nȘi toți sunt mari în clipa când trece Tricolorul!\n\nCe mari sunt toți acuma! Drapelul zdrențuit\nE mult mai sfânt ca pânza bogată din altar:\nNu fumul de tămâie și nu sfințitul dar\nAl cuminecăturii cu roșu l-au stropit,\n\nCi sângele atâtor Cristosi ce s-au jerfit...\nUn trup străpuns de gloanțe fu masa lui de-altar.\nȘi soarele și ploaia și vântul l-au boltit, -\nÎnchină-te, când trece drapelul zdrentuit!\n\nDrapelu-i mărturia izbânzilor trecute,\nMândria cea de astăzi și visul necurmat —\nȘi-așa cum trece-n soare măreț, înflăcărat —\nSemeață mărturie a gloriei trecute, -\nCu ochii duși la locuri pe unde-a fluturat,\nDrapelul își visează fâsiile pierdute!...|2114
Adrian Păunescu|Ultima ninsoare|Mi-a rămas un nor străvechi în suflet,\nDintr-o iarnă care nu mai moare\nȘi din el se-ntunecă și ninge,\nPoate este ultima ninsoare.\n\nPort, probabil, ca stigmat al sorții,\nViscole bolnave pe meninge,\nEu nici om nu sunt decât în clipa\nCând mă viscolește și mă ninge.\n\nDintr-o carte-a mea, din alte timpuri,\nNinge iarăși fără de nădejde\nTragică ninsoarea de adio\nȘi delirul nu se mai sfârșește.\n\nTitlurile ning înlăcrimate,\nViscolesc adverbe pe șosele,\nUrcă în ferești și-n felinare\nȚurțurii din versurile mele.\n\nDintr-o poezie-a mea, străveche,\nLuxul amintirii mă răsfață,\nParcă a venit sfârșitul lumii,\nNinge dor de moarte — chef de viață.\n\n25 ianuarie 2004\n\n(Ninsoarea de adio, 2005)|4613
Tudor Arghezi|Tu taci|Tu taci, tu te-ai ascuns, tu pieri\nCu sculele și farmecele tale.\nTe cheamă din biserici, din temniţi, din spitale,\nȘi nu răspunzi durerii nicăieri.\n\nÎn care loc, cu pila ta de faur,\nȚi-ascuți tu fierăstrăul de cristal ?\nL-am ascultat vibrînd parcă-n migdal,\nParcă-n salcîm, în frunzele de aur.\n\nPoate că noaptea mai ales, de tac\nȘi plopii rari și pasărea pribeagă,\nTe-aud cînd timpul se dezleagă\nȘi de poveri, și de tictac.\n\n1959|4234
Radu Gyr|Peste polijova|Peste Polijova \nluna a căzut, \nde un ţărm de lut \nsfărâmându-şi prova. \nVântu-şi mână barcă \nneagră de postav; \npâlpâie, bolnav, \ncerul spre Tătarcă. \nCresc în noapte gheare. \nMari sălbăticiuni \nscuipă-n zări cărbuni, \nrumegă dogoare. \nŞanţul anticar, \nrupt de proiectile, \nputredele zile \nni le surpă iar. \nStăm ca-n muşuroaie, \nîngropaţi de vii \nToată viaţă ni-i \nsuptă de noroaie. \nUnu-njură. Altul \ngeme printre dinţi. \nTâmplele-s fierbinţi, \nnoaptea ca asfaltul. \nUd până la piele \ntot sunt străbătut \nde un duh stătut \nde hoit şi de stele \n- Ai, bă, o, ţigară? \nVreau s-o trag adânc, \ns-o beau, s-o mănânc, \nadânc să mă doară. \nÎn neagră tăcere \nnici un dor n-adun, \ndoar tutun, tutun, \namar ca o fiere \n\nGniliacovo, Octombrie, 1941|1802
Veronica Micle|Trista de ce-i ...|Trista de ce-i inima-n mine,\nSufletul meu de chin rapus,\nO! nu-ntrebati, nu stie nime,\nLa nimeni inca eu n-am spus.\n\nCui am dorit sa-i spun in lume\nSa ma asculte nu a voit,\nAltora de ce le-as spune\nSufletul meu de ce-i zdrobit!|2072
Ion Minulescu|Regăsire postumă|Cohorta amintirilor rebele\nA popsit în fața casei mele -\nȘi-n poarta casei mele a bătut\nUn tânăr blond, cu suliță și scut...\n\nDe teama amintirilor rebele\nM-am hotărât să mă cobor în mine -\nSă-l regăsesc pe cel ce-am vrut să fiu\nȘi mortul să-ntregească pe cel viu!...\n\nȘi-am coborât...\nDar m-am găsit străin\nCa-ntr-un cavou de templu bizantin\nCu funerare vase de argilă\nȘi zidurile umede și pline\nDe sfinte și fecioare bizantine,\nCe mă priveau cu dragoste și milă\nCum mă cobor tot mai adânc în mine,\nTot mai străin de cel ce-am vrut să fiiu...\n\nPe lespezile umede, sfințite\nDe lacrimile plânse pentru mine,\nSandalele-mi profane răsunau\nCa niște sărutări înăbușite\nȘi frescurile, mute, suspinau\nCa-n clipa despărțirilor grăbite -\nȘi frescurile mute, bizantine,\nPăreau pictate și-ncrustate-n mine!...\n\nUn tânăr blond, cu suliță și scut,\nLa poarta casei mele s-a oprit\nȘi-n poarta casei mele a bătut,\nCa un strigoi în poarta monastirii\nÎn care toți călugării-au murit...\n\nCe dureroasă-i clipa regăsirii\nCu cel ucis de propriul tău cuțit!...|3192
Adrian Păunescu|Incendiul din bibliotecă|Nu mai e nevoie de cuvinte astăzi\nCând biblioteca a căzut pe foc,\nIa-ți calabalâcul, că va fi incendiu,\nCaută-ți o casă, caută-ți un loc.\n\nEu mă sting aicea, tu salvează-ți viața,\nPoți să spui aceasta, mâine, tuturor,\nCă eu ard de voie în biblioteca\nUnde învățasem că-s nemuritor.|2300
Nicolae Labiş|Pe sub soare, pe sub luna|Pe sub soare pe sub luna\nTrece-un leu c-un lup in gura !\nNu stiu leu e, ori e zmeu,\nOri e numai dorul meu ?\nDorul meu pe unde trece\nRaurile-ncep sa sece !\nDorul meu pe unde umbla\nLumina se face umbra !\nDorul meu pe-unde-alearga\nNu-i un vultur sa-l intreaca !\nSi nici cal de calarie\nIn iuteala sa-l ramaie !|1657
Benjamin Fondane|Corespondențe|"Eu sunt ca un sălbatec, prăpăstios castel,\nDin care cavalerul e dus în cruciadă.\nSe năruie clădirea și stâlpii stau să cadă.\nȘi-au prins rugină roibă lăcățile de-oțel.\n\nAh, surlele sonore din zilele de pradă!\n\nS-a ros desenul sumbru pe vechi tapițerii\nȘi-au devenit postume chitarele truvere.\nPrin bolți, ruina-și cântă fatalul ""miserere"".\nȘi nu mai ies la geamuri virginele zglobii.\n\nAh, nopțile nebune de patimi și plăcere!...\n\nDeparte, ceru-i roșu ca sângele de brav.\nDeparte-s oști în zale și lupte-nsângerate...\nTârziu, o gheunoaie a prins grăbit a bate;\nȘi-i miros de carnagiu și plângere de sclav.\n\nAh, clopotele păcii în inimi picurate!...\n\nCohorți de foi dansează prin goluri de cavou;\nFotolurile-așteaptă și sapă-n ziduri carii,\nÎn lunga așteptare sunt înțelesuri varii\nȘi liniștea se umple de nălucit ecou.\n\nAh, oștile sosite cu flamuri la fruntarii!"|251
Marin Sorescu|Procesul|"Moaşa asta tânără era nouă în comună,\nVenise dintr-un sat de la Dunăre\nŞi Nae, cum era el bun de fomei,\nS-a luat cu ea.\nEa sta întâi la cineva în gazdă,\nŞi el a luat-o de-acolo şi-a mutat-o în casa lui Gogiuman,\nCare era cumpărată de el.\nŞi-au pus la cale să-şi lase el muierea şi s-o ia pe ea,\nCă e moaşe, de!\nDegeaba era ea moaşe, dacă el nu făcea copii! A dat divorţ, fără să ştie nevastă-sa,\nŞi când a fost la pronunţare, el s-a dus cu moaşa la Craiova\nŞi-a băgat-o pe aia, la judecată, în locul muierii.\nEa s-a dat drept ailaltă şi a zis că: „Ei! dacă el vrea să mă lase...\nEu n-am nici o pretenţie! că dacă n-am avut şi eu noroc, de!""\nŞi Ana, nevasta a bună, numai că s-a pomenit cu hotărârea de\nDivorţ acasă, precum că Ana Banta e desfăcută de Nae Banta.\nS-a crucit, că nu ştia nimic\nŞi nu voia să plece de-acasă, de la rostul ei.\nŞi-a luat-o Nae târâş de picioare,\nCu capul troncănind pe jos prin gloduri, prin cărămizi,\nA scos-o afară la poartă\nŞi i-a-ncuiat poarta.\nIar pe dăbuleancă a băgat-o-n casă, că de la Dăbuleni era aia.\n\nPe urmă Ana a sărit şi ea peste poartă\nŞi s-a dus şi s-a culcat la uşă,\nA adormit toată noaptea la uşă, ca un câine.\nŞi pe urmă, dimineaţa, o fată de-o crescuse ea de suflet\nA auzit şi a venit cu bărbatu-său şi-au luat-o la ei.\nŞi-a stat acolo vreo lună de zile.\nŞi-au pândit până-ntr-o zi, când n-a fost Nae acasă,\nAu venit şi-au intrat peste moaşă\nŞi-au bătut-o şi-au turnat vitrion pe ea, pe ochi şi peste tot\nŞi-aia s-a-mbolnăvit şi-a murit.\nA dus-o Nae la Bălceşti la spital, degeaba.\n\nPe Ana asta o luase Banta când avea ea cincisprezece ani şi el treizeci.\nEa n-a păţit nimic, c-a sărit lumea,\nCe s-a băgat venetica peste femeie, să-i strice casa?\nDe întors, nu s-a mai întors să trăiască amândoi,\nCă acum era divorţată. Vezi, dacă spusese la proces\nCă n-are nici o pretenţie şi că se desface de el..."|4690
Adrian Maniu|26 august|Plutesc sângerate...\nfrunze, ca inimi, mâini și săgeți...\nAdâncurile bolborosesc tulburate,\nluntrea-și vâră botul, sprijinit pe lopeți.\n\nTrestiile molatice\nfluieră...\n\nDe la o vreme,\nsoarele, în răsărit,\nse teme...\n\nDeodată, stolul gâștelor sălbatice,\nunghi greu, fâlfâire pribeagă, înnegrind,\npeste toamnă, molatica brumă...\n\nSfâșie aerul, zbor, măcăitul sugrumă.\nFulgerul puștii coboară fulgi suri-albaștri pe grind.\n\nÎnchisă, firea se face tăcută,\napa mai tristă, cerul mai luminat;\ndespletite-n avânt tremurat,\ndouă sălcii se sărută.|2663
Tristan Tzara|Verisoara, fata de pension|Verisoara, fata de pension, imbracata in negru, guler alb,\nTe iubesc pentru ca esti simpla si visezi\nSi esti buna, plangi, si rupi scrisori ce nu au inteles\nSi iti pare rau ca esti departe de ai tai si ca inveti\nLa Calugarite unde noaptea nu e cald.\nZilele ce au ramas pan'la vacanta iar le numeri\nSi ti-aduci aminte de-o gravura spaniola\nUnde o infanta sau ducesa de Braganza\nSta in rochia-i larga ca un fluture pe o corola\nSi se-amuza dand mancare la pisici si asteapta un cavaler\nPe covor sunt papagali si alte animale mici\nPasari ce-au cazut din cer\nSi lungit langa fotoliul ce-i in doliu\nJos - subtire si vibrand - sta un ogar\nCa o blana de hermina lunecata de pe umeri.\nDansa vrea sa o ridice dar\nIsi aduce aminte si isi mangaie colierul de pe gat\nPentru ca zareste cavalerul - si atat:\nSe apropie de banca sora Beatrice sau Evelina\nProfesoara de istorie sau de greaca si latina\nO, de ce trec zilele asa de rar...\nFrunzele si florile cad ca foile din calendar;\nViata-i trista, dar e totusi o gradina!\nSi Infanta sau Ducesa de Braganza\nIar adoarme sau isi pierde importanta - caci tu numeri\nZilele ce-or sa ramana - socotind de maini pan'la vacanta\nEu incep din nou scrisoarea si iti scriu: Ma chere cousine\nJe croyais hier entendre dans ma chambre ta voix tandre et\ncaline.|1950
Radu Gyr|Din zvonuri de temniceri|Din zvonuri de la temniceri\naflăm că-s numai patru veri\nde când ne-au tencuit de vii\nÎn timpul fără ani şi zi.\n\nNoi nu ştim când fu vara-a patra,\ndar auzim cum creşte piatra;\ncum creşte fierul peste noi\nca iarba aspră pe strigoi.\n\nDin zvonuri de la temniceri,\nafară-i astăzi, mâine, ieri . . .\nNoi nu ştim dacă-i ieri sau azi,\ndar auzim, zăvor, cum cazi;\n\ncum grele lespede se-nchid\npeste mileniile din zid\nşi cum se-ngroapă fără zvon\nmormântul nostru sub beton.\n\nDin zvonuri de la temniceri,\nnoi am murit de patru veri.|1762
Adrian Păunescu|Nu mai avem nici lacrimi|Şi după ce se-ntâmplă toate, toate,\nPrăpăd moral şi lipsă de noroc,\nMai e şi-această secetă de foc,\nSă n-avem apă, aer şi bucate.\n\nSă ne urâm cinstit, cum se cuvine,\nPentru un pic de pâine pe pământ,\nSub scrumul verii să ne fie frânt,\nPe totdeauna, roiul de albine.\n\nCe secetă, venită să acuze\nȘi să ne facă robi definitiv,\nNenorocirea are un motiv,\nLa noi în suflet şi la noi în buze.\n\nPlătim cu şansă fiece neşansă\nŞi cu neşansă orice bucurii,\nTot ce urâm, probabil, vom iubi,\nLuciditatea noastră cade-n transă.\n\nE secetă pe unde-a fost potopul,\nE moarte orişiunde vii am fost,\nMai creşte nişte grâu în adăpost,\nDin caii morţi a mai rămas galopul.\n\nDoar asta ne lipsea, să n-avem apă,\nPustiul urcă-n noi, pe continent,\nȚignal de vechi nisipuri, insolent,\nOrice sfârşit ar mai voi să-nceapă.\n\nDar seceta e-o dioptrie sumbră,\nÎn care şi făclii, şi neguri ard,\nȘi omul ce vrea ploaie, revanşard,\nStă răstignit pe propria lui umbră.\n\nVai, căprioare oarbe se sărută,\nNisip stelar se macină-n fereşti,\nFântână clipocindă, unde eşti,\nNu mai avem nici lacrimi! Doamne-ajută!|4537
Radu Gyr|Cenușe de Toamnă|Jăraticul foilor, (pe care Toamna le-a aprins),\na licărit tremurător și slab — ca într-o sobă de săraci —\nși-apoi, s-a stins…\n… Și despuieți încremenesc tăciunii negrilor copaci…\n— E jarul stins!\n\nZadarnic Vremea tremură de frig și' ncearcă să le smulgă\ncărbunilor, o nouă pară jucăușe…\nZadarnic cheamă Vântul și-l ațâță\nsă scormonească și să sufle în cenușe…\n\nZadarnic cere Soarelui să-i împrumute\nun drob de cremene de rază, să reînvie mortul foc…\n… Zadarnic… nimeni nu vroiește s'o ajute\nși, triști, tăciunii sterpi vor putrezi în loc…\n\nOr Vremea, (de atâta supărare),\ncu lacrimi mari de ploaie își tânguie amarul,\npe când în soba rece a sfârșitului de toamnă,\ns-a preschimbat în piatră neagră, jarul…|1751
Nichita Stănescu|Măiastră|Am născut o pasăre azi-noapte\npe când întindeam privirea\nde la unu pân' la şapte\ncontemplând nemărginirea.\n\nDin privirea mea gravidă\nea şi-a scos clonţul lividă\nşi-a zburat fâlf-fâlf departe\npână dincolo de moarte.\n\nMi-am lungit privirea lungă\nfoarte ruptă, sângerândă,\nfoarte neagră, pururi blândă,\nocolindă şi plângândă.\n\nDreaptă, totuşi tremurândă...|1463
Nichita Stănescu|Acasă|Acasa mea e intr-un cavant\ngandit de altul.\nAcasa mea e intr-un sarut\npe care l-am gandit\nin alti doi adolescenti.\nAcasa mea este inlauntrul\nsagetii trase inspre zeu de geti.\nAcasa mea e gandul ce-l gandesti\nspre mine.\nAcasa mea e numele ce-l am\nsi mi-l rostesti.\nAcasa mea e un cuvant, \nun prieten si o curva.\n\nFugind din timpul care trece, \nah, timp, bordel al vietii mele!|1297
Grigore Alexandrescu|Frumoasa e natura|Frumoasa e natura, frumoasa dimineata,\nPlacut este al undei murmur melodios:\nSi roua si zefirul, si floarea si verdeata,\nDar lumea nimic n-are ca tine de frumos.\nA mea inima, suflet pe pasurile-ti zbor,\nSi vântul îti sopteste misterul de amor.\nSunt dulci ale prunciei dorite suvenire\nSi visuri fericite, iluzii îngeresti,\nDar nu e nimic dulce ca dulcea ta zâmbire,\nDar nici un vis nu-mi place, de nu-l pricinuiesti.\nCând soarta nemblânzita m-adapa cu durere,\nCând lumea s-orice bunuri as vrea a le uita.\nNimic nu cer vietii, marire, nici putere,\nNimic nu ma mângâie decât iubirea ta.\nA mea inima, suflet pe pasurile-ti zbor,|2985
Marin Sorescu|Câte puțin|M-am inspirat\nDin toate izvoarele care s-au pierdut\nÎncă înainte de nașterea mea.\n\nPot da o listă lungă\nDe gânduri care, venind pe sub pământ,\nS-au înfipt în porii sufletului meu\nCa sulițele într-o panoplie.\n\nDin niște opere în limba tracă,\nAle primului poet exilat la noi,\nDin scrisorile dând știre de năvălirea turcilor,\nDin viețile sfinților care au pregetat\nSă mai ajungă până acum.\n\nApoi din mâinile care le-au transcris\nȘi s-au pierdut,\nDin ochii care le-au citit\nȘi s-au pierdut,\nDin ecourile pe care le-au stârnit\nȘi s-au pierdut.\n\nDin toate câte puțin,\nPuțin din viața ta,\nPuțin din moartea mea,\nCa nimeni să nu mai poată controla.\n\nO, acela\nCare se va inspira din mine,\nDupă ce toate aceste cuvinte\nPe care le înalț acum cu sufletul meu\nSe vor întoarce acasă\nÎn uitarea primordială!|2564
Nichita Stănescu|Curentare|Te-am văzut, tu m-ai văzut, noi ne-am văzut.\nSă-mi fi fost brăţară nervul,\nnor de iarbă şi păscut,\nsă îmi fi zărit ieri evul...\n\nDintre zări mă preling\nDoamne, stelelor piezişe\nIartă-mă, m-aprind, mă sting\nCu Isuşi pe cruci crucişe.\n\nVede ochiul meu doar stânga.\nDreapta vede verde Doamne.\nLîngă tine, lîngă lînga\narme sunt şi numai arme.|1396
Traian Demetrescu|Evreul|"M-am dus să-mi cumpăr cărţi! Evreul\nBătrân şi sombru, ca un mag,\nÎmi puse blând pe umeri mâna\nŞi mă privi ciudat şi vag:\n\n-""Un tânăr, care-şi pierde vremea\nCu cărţi!"".. şi-şi prinse de urechi\nDoi ochelari, vrând să-mi arate\nO Biblie cu slove vechi.\n\nVrusei să râd... şi -n clipa-aceea\nPrivii ironic spre Evreu;\nEl pricepu.. gândind în sine:\n""Cumpărătorul e ateu!""\n\nÎn vreme-aceasta lângă dânsul,\nCopilul său mic, zdrenţăros,\n-""Mi-e foame!""... repeta într-una\nC-un glas naiv şi dureros...\n\nSărmanul tată către dânsul\nPrivi adânc şi ruşinat...\nDar eu mă-nduioşai de milă\nŞi Biblia i-am cumpărat..."|1912
George Topîrceanu|Portret|Ea are ochii mari,\nEa are gura mică,\nUn corp cu forme tari\nŞi graţii de pisică.\n\nDorinţe, pururi noi -\nScântei ascunse-n vatră -\nŞi două braţe moi,\nŞi-o inimă de piatră.|2959
Adrian Păunescu|Pe cont propriu|"Într-o lume aflată permanent\nsub stare de risc,\nuităm adesea că există, totuși există,\nși riscul pe cont propriu.\n\nPoezia este\nun risc pe cont propriu.\n\nE noapte. Lună se află,\ncum se spune,\nîn mijlocul nostru.\nÎmi iau capul în pumni\nca pe-o cloşcă cu puii de aur\nrecuperată,\nîncep să mă învârt în mijlocul pieții\nşi vă întreb, doamnelor,\ndomnişoarelor şi domnilor,\n""cine riscă în seara asta cu mine?""\nașa cum v-aș întreba:\n""cine dansează cu mine?"""|2381
Alexandru Vlahuţă|Sonet I|Dar nu-nţelegi că e cu neputinţă\nO clipă să mai gust din cele duse? ...\nCu farmecul durerilor răpuse,\nDin preajmă-mi fugi, deşartă năzuinţă!\n\nAstâmpără-te, dor de vremi apuse,\nPrilej de nesfârşită suferinţă ! ...\nS-a stîns, cum nici n-ar fi avut fiinţă,\nFrumosul vis, ce-atât de drag îmi fuse!\n\nUitare, vin' cu liniştea ta dulce,\nZi gândului că-i ceasul să se culce :\nE noapte, stînge lampa amintirii;\n\nLumina-i bate-n criptă de morminte ...\nÎntunec-o, s-adorm de-aci-nainte,\nC-am zis de mult adio fericirii !|210
Ioanid Romanescu|Când lacrima scutură floarea|Pentru că singurătatea mea e mult mai înaltă\ndecât trupul meu,\nnu cred că ai putea privindu-mă\nsă-l vezi pe cel adevărat\n\ncând râd și îți spun despre toate,\nspre umărul tău se apleacă\ntulpina care se va frânge\n\npentru că singurătatea mea e mult mai înaltă\ndecât trupul meu,\nasupra noastră lacrima ei cade|3061
Leonid Dimov|Rondelul zeului pitic|A dat deoparte storul de pichet\nUn zeu pitic pe-un mare as de pică,\nÎn mână ține, gingaș, un pachet.\nE trist, desculț și e frumos de pică.\n\nAr fi putut să joace bilbochet\nAscuns, ferice, dar, cuprins de frică\nA dat deoparte storul de pichet\nUn zeu pitic pe-un mare as de pică.\n\nDac-ar voi să plece în secret\nDe pe dreptunghiul alb, de majolică,\nL-așteaptă verzi dragoni în plin Tibet\nȘi totuși, tremurând, c-o mână mică,\nA dat deoparte storul de pichet.|955
Nichita Stănescu|Arme|Ai văzut tu nenorocito vreodată\nsticla spartă căzută din rame\na unei icoane\na unei icoane\nde moarte mirată?\nAi spart tu cu mâna ta de carne\nţeava unei puşti, a unei arme\nDoamne, a unei arme?\n\nPahar umplut cu obuze, cu gloanţe\n...al unei arme...\nNu, sigur că nu\nnenorocito, făcuto din carne\nNicicând n-ai să poţi să-ţi azvârli\ninima din tine\ninima din mine\n\nNicicând, vai nicicând n-ai să le tragi\ncum trase sunt în morţi\ngloanţele din arme.|1332
Mihai Eminescu|Oricâte stele...|Oricâte stele ard în înălțime,\nOricâte unde-aruncă-n față-i marea,\nCu-a lor lumină și cu scânteiarea\nCe-or fi-nsemnând, ce vor — nu știe nime.\n\nDeci cum voiești tu poți urma cărarea.\nFii bun și mare, ori pătat de crime,\nAcelași praf, aceeași adâncime,\nIar moștenirea ta și-a tot: uitarea.\n\nParcă mă văd murind... în umbra porții\nAșteaptă cei ce vor să mă îngroape...\nAud cântări și văd lumini de torții.\n\nO, umbră dulce, vino mai aproape —\nSă simt plutind deasupră-mi geniul morții\nCu aripi negre, umede pleoape.|1196
Magda Isanos|Capricii|"S-apleacã primãvara pe fereşti,\nCu pãrul tot numai zulufi de soare,\nAsa cum stai în umbrã şi zâmbeşti,\nO fi crezut cã gura ta-i o floare.\n\nSimţi rãsuflarea ei cu iz de ploi\nŞi iarbã crudã scânteind sub coasã?\nSã nu te misti. Poate cã intrã-n casã.\nVom prinde-o, sã rãmânã printre noi.\n\nBa nu, cã - cine ştie - eşti în stare\nMai mult decât pe mine s-o iubeşti;\nŞi-apoi îmi face rãu atâta soare.\nFii bun si lasã storul la fereşti.\n\nDin volumul ""Poezii/Poésies"", 1996"|1016
Costache Ioanid|Sunt străin si călător|Sunt strain si calator,\nn-am aici palate.\nDar in tara fara nor\nale mele-s toate.\n\nToate stelele de sus,\ntot ce n-are-n veci apus,\nprin iubirea lui Isus,\nale mele-s toate.\n\nDomnul meu in infnit\nmulte ceruri tine.\nPentru cine le-a zidit,\ndecit pentru mine?\n\nDin neant cind le-a chemat,\nDomnul mult s-a bucurat,\ninsa viata nu si-a dat\ndecit pentru mine...\n\nDar nici eu nu-s al oricui;\nLui Ii sunt cununa.\nCasa mea si cerul Lui\ntot ce-avem e una!\n\nSi la bine si la greu\neu al Lui sunt, El, e-al meu;\neu, nimic -- El, Dumnezeu,\ndar ce-avem, e una!|2814
Lucian Blaga|Cântare vântului|În iubire nimeni, nimeni\nnu-şi ţine cuvântul.\nVeşnic strâns îmbrăţişat\nte-a ţinea numai pământul.\nAstfel cântă sfâşiat\nlângă mine vântul,\ncând la dreapta, când la stânga,\nlângă mine vântul.|972
Adrian Păunescu|Ca o reverenţă, frunza|Pregătiri de toamnă şi la mine-n sânge,\nŞi o greutate simt acum la mers,\nCred că-mi face semne frunza ce se frânge,\nPrintr-o reverenţă dinspre univers.\n\nDoamne, vine toamna, parcă-i o dovadă\nCă-i destulă toamnă s-o aştepte-n noi,\nDacă nu le vine ochilor să-şi creadă\nCă senini din toate sunt numai ei doi.\n\nCa o reverenţă frunza-n prăbuşire\nUmerii mi-i umple de un tragic scrum,\nTriste monumente uită să respire\nCând se-aude ţipăt de cocor în drum.\n\nSunt schimbări grozave orşiunde, parcă,\nPrin tufişe slute - zdrenţe moi de nimb,\nCu prilejul vieţii, moartea mă încearcă,\nToamna-i anotimpul ce devine timp.\n\nDe-ntrebări finale, ziua este plină,\nToamna arde cuprul în copacii gri,\nCa o reverenţă frunza în lumină\nCaută motivul de a se jerfi.|2184
Ion Luca Caragiale|Primăvara - Pastel optimist|Când plouă lin în primăvară,\nToţi zic: „Să dea Domnul, să dea!”\nŞi de te culci pe prisp-afară,\nMai vezi pe cer şi câte-o stea ...\n\nE cald, şi ploaia răcoroasă\nOzon în aerul curat\nÎn urmă-i lasă; drăgăstoasă\nNatura toată-i un pupat.\n\nSe pupă corbi, de bucurie\nCă au scăpat de iarna grea\nSe pup' brabeţi cu gălăgie,\nŞi iată şi o rândunea ...\n\nŞi-o barză ... calcă cu măsură\nCu pasul grav, explorator,\nSe plimbă chiar prin bătătura\nCu aerul nepăsător.\n\nCând plouă toate germinează\nPământul liber de zăpezi,\nSpălat de ploi, se decorează\nCu mii şi mii de muguri verzi ...\n\nÎn ţarini grâul încolţeşte,\nÎn dealuri via o dezgrop ;\nDe ploaie tot se-nveseleşte,\nPe orice frunză e un strop.\n\nŞi soarele o caldă rază\nTrimite pe furiş prin nori ;\nIar flori şi păsări ca să-l vază\nSe-nalţă, zboară către zori.|850
Lucian Blaga|O toamnă va veni|O toamnă va veni cândva târziu,\ncând tu iubito-mi vei curprinde gâtul tremurând\nși strâns vei atârna de mine cum atârnă o cunună\nde flori uscate\nde stâlpul alb de marmoră al unei cripte.\n\nO toamnă va veni și-o să-ți despoaie\nde primăvară trupul, fruntea, nopțile și dorul\nși-ți va răpi petalele și zorile\nlăsându-ți doar amurgurile grele și pustii.\n\nO toamnă va veni și mașteră\ndin toate florile ce le-ai avut vreodată\nnumai pe-acelea n-o să ți le ia,\nce-o să le-așterni peste mormântul tuturor,\nacelora, care se duc pe veci\ncu primăvara ta.|3361
Emil Botta|Scut|Iubirea ma apara,\nde aceea port\nfruntea sus, in exil printre oameni.\nCand ziua decade si cand, spre apus,\nCumpana linistita se-nclina,\no, atuncea, de sus,\nprimesc o tristete senina.\n\nOchii mei in extaz ratacesc\nspre adancul fantanii unde stelele scapara.\nO, de al stelelor dor ma topesc\nsi m-as duce la ele,\ndar Iubirea ma apara.\n\nCu graiuri nebune ma cheama,\nin lunci, cantatoare Undine.\nSi cand sa le ajung, Piaza Rea\nma trage la dansa : la mine, la mine !\nDar ma insoteste acel Cineva,\nIubirea, pururi cu mine.|2870
Tudor Arghezi|Răscruce|Deșteaptă-te în sufletul meu, soare,\nCa-ntre făcliile pădurii.\nStrăbate-mă cu sărbătoare\nȘi dă-mă-n leagăn cu vulturii.\n\nRouă, stropește colțul ierbii mele\nȘi unge-mi-l cu mir.\nDuios și fraged să mi-l spele\nMirosul lui curat de trandafir.\n\nPloaie, din bobul de pămînt\nPămîntul meu în două mi l-am frînt.\n\nBrad, îți întinde rădăcina\nCa să mă caute și prindă.\nIa-ți din căldura mea rășina,\nFă-ți din belșugul meu merindă.\n\nDați-i năvală uriașă\nRobului vostru, cel de voie -bună !\nFluture, țese-mi o cămașă.\nȚărînă, ascunde-mă de lună.\n\nSînt, poate, desfăcut, sînt, poate, ostenit\nCălcînd pe aripi și pe punți de iască ?\nNu ! Insul meu se cere însutit.\nDați-i răgazul să renască.|4213
Magda Isanos|Înţelepciune|"Înţelepciune este sã respiri\nUşor, şi dupã lacrimi sã zâmbeşti,\nPetalele ce cad din trandafiri\nŞi nu s-aud când mor, sã le iubeşti.\n\nPriveşte pomii drepţi din bãtãturã -\nEi catã totdeauna cãtre cer,\nŞi-n ruga lor cea verde parcã cer\nMai multã ploaie, mai puţinã urã.\n\nNu te gândi la mâine, nici la ieri.\nPoate naintea spicelor sã cazi,\nStãpâni când nu suntem decât pe azi,\nNu te gândi la mâine, nici la ieri.\n\nDin volumul ""Poezii/Poésies"", 1996"|1039
Mateiu Ion Caragiale|Călugăriţa|În sfânta mănăstire de-ai mei părinţi zidită,\nMuncindu-mi fără milă sărmanul trup uscat,\nAcoperit de zdrenţe, de ani împovărat,\nÎndur sub bolţi de jale o soartă urgisită.\n\nFrumoasă-am fost odată, senină, fericită,\nA ţării mândră Doamnă - dar lumea m-a uitat -\nŞi-adesea amintindu-mi de visul spulberat\nCrunt inima-mi zvâcneşte şi sângeră rănită.\n\nCăci viaţa mea în lacrimi şi-a oglindit izvodul\nDe când cu oastea-i, falnic, ursitul meu, Voievodul\nPurces-a să înfrunte păgânele urdii;\n\nDin şea îl prăbuşiră hangerele haine -\nDe-atunci cad în ruină măreţe curţi pustii\nŞi eu îmi rog sfârşitul, dar moartea nu mai vine.|3453
Tudor Arghezi|Creion 4|Printre castanii puși la rînd\nBolnavii cască meditînd\nÎn vînăta lumină ștearsă,\nDe faclă și feștilă arsă.\n\nEi se mai sprijină de viață\nUrziți în sita firului de ceață,\nȘi-i sorb încet, în moalele părete,\nVăzduhurile sure, de burete.\n\nCe caută subt negură și frunză,\nȚine să tacă-n lut și să se-ascunză.\n\nMi-a fost cîndva și mie dor\nDe lucrul sufletului lor.|4129
George Bacovia|În grădină|Scârțâie toamna din crengi ostenite\nPe garduri bătrâne, pe streșini de lemn\nȘi frunzele cad ca un sinistru semn\nÎn liniștea grădinii adormite.\n\nO palidă fată cu gesturi grăbite\nAșteaptă pe noul amor...\nPe când, discordant și înfiorător,\nScârțâie toamna din crengi ostenite.|2900
Radu Gyr|Am multe întrebări|Am multe întrebări de pus, dar cui?\nÎn ele urc pe-o scară tot mai-naltă,\nși dac-o-mbrac cu trandafiri în voaltă,\ntot eu mă-nțep prin ghimpii nesătui.\n\nSpre tine fruntea crâncenă mă saltă\nși brațul se lungește-n pofta lui,\nci talpa grea cu care vreau să sui\nmă trage jos și mă scufundă-n baltă.\n\nMai beat de vrăji din mlaștină mă scol,\nincendiat de-o nouă întrebare.\nMă spăl — cu soare tânăr — de nămol,\n\nși-ncerc, pe trepte, altă cățărare,\ncu pumnii-nsângerați izbind în gol\nși-n porțile de-a pururi sub zăvoare.|3822
Alexandru Macedonski|Sărac și curat|În zadar îmbelșugarea\nȘade-n vatra celor cari\nSăvârșesc nerușinarea\nDe se dau robi la cei mari,\nCăci să am îmbelșugare\nZău, nu voi pe-astfel de preț!…\nCei ce astfel își fac stare\nDemni sunt numai de dispreț:\n\nDecât slugă la ciocoi,\nMai bine cioban la oi!\n\nAcel care lingușește\nȘi se vinde pentru bani\nVeșnic cugetu' îl muncește…\nCăci e slugă la tirani!\nÎn trăsură poleită\nLas' să treacă cât o vrea!…\nViața lui este mânjită\nDe necinstea cea mai grea!\n\nDecât slugă la ciocoi,\nMai bine cioban la oi!\n\nE mai dulce a trăi\nToată viața în sărăcie\nDecât a te înjosi.\nÎn zadar acela care\nDupă ce s-a-mbogățit\nSlugi acasă și el are\nCă-i de tot disprețuit!\n\nDecât slugă la ciocoi,\nMai bine cioban la oi!…|161
Magda Isanos|Moartea prorocitei|V-am lăsat vâslind cu apele\nși cu soarele,\nși v-am găsit uciși cu sapele\nși cu topoarele.\n\nV-am lăsat vouă și vouă\ngrădina asta cu rodii și rouă,\nca s-o culegeți și s-o cosiți -\nși frați să fiți!\n\nDar abia am închis ușa,\nși mi-ați și măturat cenușa.\nAbia coboram pragul,\nși mi-ați și rupt cartea și steagul.\nȘi încă mai eram prin ogradă,\ncând unul a ieșit să vadă\ndacă nu cumva mă întorn.\nAltul privea cerul prin horn\nși prin spații zărea,\npe punți de argint, glezna mea.\n\nM-aș întoarce acasă pe drumul vaselor,\nurmărită de vânătoarea cicloanelor,\ndar mă apasă putreda Mare-a Sargaselor,\nmă apasă greul zid al oceanelor.|1048
Grigore Alexandrescu|Şarlatanul şi bolnavul|La un neguțator mare\nCărui vederea-i slăbise\nFără nici o invitare\nUn doctor vestit venise.\nCînd zic vestit, se-nțelege că nimeni nu-l cunoştea,\nÎnsa avea atestate\nNumai în aur legate,\nDiplome ce-n academii luase, cum el zicea,\nPrin țări care niciodată\nNu au figurat pe hartă,\nDar care cu bună seamă el nici le-ar fi părăsit,\nD-ar fi mai avut acolo vrun bolnav de lecuit.\nBunul pătimaş îl crede,\nDoctorul vreme nu pierde,\nCi-l unge c-o alifie, apoi la ochi l-a legat,\nApoi după ce îi spune din partea lui Ipocrat\nCă are sa şaza astfel o săptamînă deplin\nÎntinde mîna… pe masă era un frumos rubin,\nInel de formă antică, vechi suvenir părintesc;\nDoctorul îl ia, se duce, şi ca să vă povestesc\nMai pe scurt, el vine iară a duouă ş-a treia zi,\nŞi nencetat, totdauna, la orice vizită nuouă,\nLua cîte unul-duouă\nDin lucrurile mai scumpe cîte în casă găsi.\nCînd se-mplini săptămîna, pe bolnav îl deslega:\n„Uite-te, cum ți se pare, şi cum vezi?„ îl întreba.\n„Cum văz? răspunse bolnavul, împrejurul său privind,\nŞi din averile sale nimica nemaizărind.\nCum văz? nu ştiu, frate, atît numai poci să zic\nCă din ce vedeam odată acum nu mai văz nimic.„|2995
Adrian Păunescu|Casa goală|Nu mă gândeam să-ți spun că este ploaie,\nDar mi-a venit așa, în casa goală,\nÎn coșul pieptului o-năbușală\nȘi am simțit că șira mi se-ndoaie.\n\nCe nu voiam să-ți spun, iată, îți spune\nAceastă gură plină de tăgadă,\nVor ochii mei alături să te vadă\nDe-a pururea, credință, slăbiciune.\n\nAtunci când plouă, ploaia mă ajută\nSă mă închid în mine, ca o poartă,\nSub cerul pământiu de mare moartă,\nSă te privesc, iubita mea tăcută.\n\nȘi mi se pare-atunci că ploaia plânge,\nPe când pe lume trec lumini de sânge.|2195
Ion Barbu|Joc secund [Din ceas, dedus...]|Din ceas, dedus adâncul acestei calme creste,\nIntrată prin oglindă în mântuit azur,\nTăind pe înecarea cirezilor agreste,\nÎn grupurile apei, un joc secund, mai pur.\n\nNadir latent ! Poetul ridică însumarea\nDe harfe resfirate ce-n zbor invers le pierzi,\nȘi cântec istovește: ascuns, cum numai marea,\nMeduzele când plimbă pe sub clopotele verzi.|3094
Nicolae Labiş|Pământul|Îndrăgit ca o mireasă, duşmănos ca o sudalmă,\nChica vântul ţi-a-ncâlcit-o, veacuri-veacuri, monoton,\nTu, pământ al ţării noastre, pătimaş cuprins în palmă,\nÎncălzit cu buze aspre de tot neamul lui Ion.\n\nPe sălbatica ta faţă cu lungi riduri brune, parcă\nO vrăjmaşă-ntruchipare coborând din basm punea\nGreu blestem, ursind făptura-ţi să nu poată să întoarcă\nDragostea pe care omul necăjit ţi-o închina.\n\nDunărenele întinderi, cu fântâni ţipând a sete,\nAdunau ursuz sămânţa şi iubirea de ţăran,\nAlungând din sate-n sate suflete nemângâiete\nŞi ciulini de-a dura-n zarea veştedului bărăgan.\n\nCunoscutu-le-am aievea păstorind un ied şi-o iadă\nCu merinde-nchipuită în desaga de la şold.\nRupte-s blestemele astăzi şi-i cu noi pământul darnic\nŞi de-aceea-i mângâi ţărna, prins de-un aprig, viu imbold.\n\nDe aceea mi se strânge inima când văd pe-alocuri\nÎnchircite păpuşoaie, grâu-n spic purtând tăciuni.\nCum să-ngăduim neghina, nepăsarea, neştiinţa,\nCând pământul însuşi cere mult visatele-i minuni?\n\nCavalcade de tractoare galopeze peste câmpuri,\nÎnfioare-se pământul răscolit adânc de plug!\nStraturi negre, nevăzute de a soarelui privire\nSă-şi răstoarne sub brăzdare chezăşia de belşug.\n\nDe pe-acum mă-mbată-aroma caldă-a grânelor de mâine,\nŞi al turmelor de mâine miros bun de lapte cald.\nŞtiu, călări pe cai, cu suliţi lungi, de-ar mai trăi plăieşii,\nNu s-ar mai vedea din creasta păpuşoiului înalt.\n\nPe întinderi dunărene, mări de galbenă lumină\nVom privi, cu legănate valuri mari de aur copt.\nDe pe-acum văd straşnic praznic cu hulubii de făină\nPe colacii după datini împletindu-se în opt!|3718
Tudor Arghezi|Flori de mucigai|Le-am scris cu unghia pe tencuială\nPe un părete de firidă goală,\nPe întuneric, în singurătate,\nCu puterile neajutate\nNici de taurul, nici de leul, nici de vulturul\nCare au lucrat împrejurul\nLui Luca, lui Marcu şi lui Ioan.\nSunt stihuri fără an,\nStihuri de groapă,\nDe sete de apă\nŞi de foame de scrum,\nStihurile de acum.\nCând mi s-a tocit unghia îngerească\nAm lăsat-o să crească\nŞi nu mi-a crescut -\nSau nu o mai am cunoscut.\n\nEra întuneric. Ploaia bătea departe, afară.\nŞi mă durea mâna ca o ghiară\nNeputincioasă să se strângă\nŞi m-am silit să scriu cu unghiile de la mâna stângă.|4151
Veronica Micle|Moarte fugi|„Fugi”, iti zic, caci a mea minte\nPrevesteste numai rau;\n„Nu te du”, sopteste-n taina\nSufletul si dorul meu.\nTu cunosti cata iubire\nPentru tine eu pastrez,\nSi-apoi cu cuvinte rele\nCum mereu te departez;\nSi nu stii cui a te-ncrede\nVorbelor ce ti-am rostit,\nSau iubirii far' de margini\nCe tu-n ochii-mi ai cetit.\nVai! Si eu nedumerita\nMa muncesc cu mult mai mult\nCaci nu stiu ce-a fi mai bine :\nMintea, inima s-ascult?|2049
Ion Minulescu|Pe harta Europei|Azi-noapte-am stat de vorbă cu plopii\nŞi cu vântul!...\nMă cunoştea şi vântul,\nMă cunoşteau şi plopii —\nMă cunoşteau din vremea\nCând colindam pământul\nCu gândul\nŞi cu ochii\nPe harta Europei.\n\nŞi mi-am adus aminte de nopţile de vară\nCând o porneam de-acasă;\nAbia ieşit pe poartă,\nMă şi vedeam departe, prin nu mai ştiu ce ţară...\nDar mă trezeam spre ziuă cu ochii tot pe hartă.\n\nŞi mi-am adus aminte de ce-aş fi vrut să fiu —\nUn plop ce se ridică spre cer\nŞi-un vânt grăbit,\nCe-nconjură pământul mereu...\n\nŞi-ntr-un târziu,\nM-am căutat pe hartă, dar nu m-am mai găsit.|879
George Coşbuc|Cântec|Ti-ai mânat prin veacuri turmele pe plai, \nDin stejarul Romei tu mlãditã ruptã, \nSi-ti cântai amarul din caval si nai.\nDar cumplit tu fost-ai când te-au dus în luptã\nStefan si Mihai.\nCând ti-or pune piedici dusmanii sã cazi\nSpada ta sã fie si de-acum, române, \nFulger care-aprinde, vânt ce rupe brazi, \nSi te-ncrede-a pururi cã vei fi si mâine\nTare cum esti azi.\nSus ridicã fruntea, vrednice popor!\nCâti vorbim o limbã si purtãm un nume, \nToti s-avem o tintã si un singur dor -\nMândru sã se nalte peste toate-n lume\nSteagul tricolor!|636
Ion Heliade-Rădulescu|Adio la patrie|Te las, patrie, sotie,\nAh! si dorul v-a-mpilat,\nJugul greu v-a-ngenuncheat,\nViata-amara, moar te vie!\nTe las, patrie,-n lamente\nSi-n catene fiii tai;\nRad si danta toti cei rai\nLa suspinele-ti ardente.\nPruncul tipa, mama plange,\nTata geme greu sub fier,\nJunii nalta pumni la cer,\nSi tiranii-s beti de sange.\nRusul bate, neamtu-ntinde,\nVeneticul blestemat,\nLor ce naibei s-a-nchinat,\nTara, fata, toate-si vinde.\n\nTe las, patrie,-n sclavie;\nSi-n pamant si loc strain\nNu m-asteapta decat chin,\nViata-amara, moarte vie.\nVoi vedea munte si vale,\nFetisoare, ochi frumosi,\nGesturi, datini, juni voiosi,\nDar nimic ca ale tale.\nRauri, mare, vanturi, stele,\nToate-s surde l-al meu chin;\nNu esti, Oltule, strain:\nSpune tu de ale mele.\nD-oi vedea si lumea-ntreaga,\nSpune ca nu sunt ai mei;\nD-oi vedea eroi si zei,\nNu e Romania draga.\nTe las, dulce Romanie,\nDar, d-a vrea si Dumnezeu,\nA veni si randul meu\nSa mor, sa traiesti tu vie.\nMoartea pentr u-a ta scapare\nA fost toata tinta mea;\nFericirea-mi cea mai mare\nE sa mor cand vei via.|816
Adrian Păunescu|Groapa|Dar, vai, toţi cetăţenii care sapă\nȘi obosesc şi dorm şi sapă iar,\nLărgesc inconştient acest coşmar,\nLărgesc inconştient această groapă.\n\nŞi, în curând, în ultima etapă,\nEa o să fie semnul tutelar\nAl pierderii de miez şi de hotar\nŞi-n ea întreaga ţară o să-ncapă.\n\nOpriţi-vă, prea întristate gazde,\nVoi credeţi că săpaţi neobosit,\nCi doar un nou neant aţi adâncit,\nEroarea-i fanatismul pândei voastre,\nDar hai să ne decidem, în sfârşit,\nCe diferenţă-i între gropi şi brazde.|4478
Nichita Stănescu|Locomotive vechi, terasamente, greieri|Locomotive vechi, terasamente, greieri străbăteau\ncopilăria mea de Ah, şi Au\ncu reci gitui în curtea de bazalt\ncu câini lătrând în lanţuri şi în salt\n\nCerul avea o gaură în el,\nîn care-aş fi putut să cad mişel.\nDar mă ţineam de câini şi de gutui\nşi încă de ceva, ce nu-i\n\nNici ochiul ridicam, nici mâna\nşi nici căiţa cee-mi dăduse zâna\n\nCâinii lătrau de spaimă-n lanţul lor,\nşi sâmburii gutuilor...\n\nM-aş ţine şi acum de ei dar unde-i\ntrupul de-atunci, trăit şi scurs\npe spata undei?\nAstăzi mi-apare că e sus\nun cui în palma lui Isus.|1455
Tristan Tzara|Duminica|Vantul plange in hornuri cu toata deznadejdea unui orfelinat\nVino langa mine ca o luntre in tufis\nAsterne-ti vorbele ca paturile albe in infirmerie\n\nCa acolo poti plange nesuparat, ca miroase a gutui si a brad.\nSpune-mi de tari departate\nDe oameni curiosi\nDe insula cu papagali\nSufletul meu e vesel si mirat\n\nCa un prieten ce s-a intors de la spital.\nin glasul tau sunt femei batrane si bune\nBratul tau mi-alearga in san ca un parau imi plac animalele domestice in menajeria sufletului tau.\n\nPe pod un om e aplecat, fluiera in apa fara ganduri\n\n\nLa noi e cald si bucurie ca si cand se nasc la stana mieii\nPovestea ta adoarme ca un copil leganand un elefant de lana\nLa noi e liniste ca si cand se-adapa caii la fantana.\n\nTrec in siruri lungi pe strada fete de pensionat\nSi in fiece privire-i cate-o casa parinteasca\nCu mese bune cu surori mai mici\nCu ghiveciuri de flori la fereastra.\n\nTrece frigul pe coridoare cand insereaza\nCa un sarpe foarte lung tarandu-si coada pe lespezi\nLacul e cusut cu ata\ninecatii ies la suprafata - ratele se departeaza.\n\nLa vecini, parintele-si saruta fata, indiferent.\nIi face morala de despartire\nBalta s-a inchis ca in urma unei fete portile la manastire\nGalgaitul sinucisei a speriat - broastele au incetat un moment.\nMa duc sa ma intalnesc cu un poet trist si fara talent.|1940
Ștefan Petică|O, ceasul trist al renunţării|O, ceasul trist al renunţării\nPe frunţi a pus melancolii,\nŞi-n glas fiorul înserării\nCu dureroase nostalgii.\n\nE oare imnul de-ngropare\nA fericirilor sfârşite\nSau e durere viitoare\nCăzând pe visuri chinuite?\n\nAh, de-am fi mers pe drumul vieţii\nÎn mâini cu albe flori de crini\nPierduţi în zarea dimineţei\nCu visuri blonde-n ochi senini!\n\nNe-am fi pierdut în adorarea\nEternei sfinte simfonii\nCe-ar fi vărsat-o depărtarea\nPe fruntea noastră de copii,\n\nCi tu rămâi figura clară\nŞi albă-n rochia ta pală:\nO fină marmoră-ntr-o seară\nDe o tristeţă ideală,\n\nLa care-n calea depărtată\nÎn întunerec mă închin\nNălţînd privirea-ntunecată\nDe trist şi dornic pelerin.|1893
Nichita Stănescu|În sus de sus|Hai, să nu-l distrugem pe păianjen\nşi morţii să nu îl dăm la iepure,\nsacrifica-vom foamei\nţinerea de minte.\nCu aripi creierul, el, în curând\nsprâncenele şi ochii şi gura\nlăsate or să ni se lase pe pământ.\nMănâncă ce e jos, mi-a zis,\nşi a zburat\nşi s-a fost dus\nîn vis,\nîn mult înfometatul de nimica vis.|1424
Radu Gyr|Rondelul unei ctitorii|Zidim cu-azur pe minereu\nși iar se surpă ctitoria.\nI-am uns cu lacrimi temelia,\ni-am dat surâs de curcubeu.\n\nCând tu, ca să-i hrănim tăria,\nte-ngropi în piatra ei, când eu\nZidim cu-azur pe minereu\nși iar se surpă ctitoria.\n\nBa, uneori, muiem mistria\nși-n sângele lui Dumnezeu\nși răstignim în zid vecia...\nȘi iar se surpă ctitoria,\nzidim cu-azur pe minereu.|4010
Radu Gyr|Haine roşii|Haine de temniţă, roşii, cu vine ca smoala pe ele…\nMi s-au făcut carne pe oase, mi s-au făcut piele.\nDin teaca lor vie nu pot să mă smulg şi să fug,\nfiece muşchi are-un lacăt, fiece os un belciug…\n\nHaine de temniţă, haine de flăcări şi de noroi,\nparcă vin din măceluri şi din mocirle cu voi.\nMă văd în băltoace: sunt ca un diavol căzut de departe,\ndin alte tărâmuri, din lună, din vreo cometă, din Marte.\n\nVărgat ca jivina din jungle virgine,\nm-arunc peste mine, sălbatic, în salturi feline.\nCu mlădiere vicleană de ierburi şi trestii,\nam pânde şi lunecări în târâşuri de bestii…\n\nDar, după o noapte de plâns, de nesomn şi de febre,\ncum stau şi privesc dungile voastre-nroşite şi negre,\npricep: v-am stropit cu sângele meu din artere\nşi cu şiroaie de lacrimi şi fiere…|1769
Panait Cerna|Dedicaţie|Pe câmpuri, noaptea, până-n zori\nPlâng după soare mii de flori...\n\nIar soarele, vãzând că-n taină\nAu plâns domniţele frumoase,\nPreface roua de pe ele\nÎn mii de pietre preţioase...\n\nAşa, un zâmbet, o privire\nRidică sufletele slabe,\nŞi toate lacrimile noastre\nNi le preschimbă în podoabe.|3793
Octavian Goga|Fecunditas|Fecunditas\nSe-ndoaie coapsa plopului pe culme\nCând frunzele de-o nevăzută mână\nAtinse cad, — şi una câte una,\nZburând domol, se spulberă-n ţărână.\nLe văd în drum şiraguri aşternute,\nUn val de vânt le-nvolbură-n risipă,\n— Viaţa mea, la tine-acum mi-e gândul,\nCum te fărâmi tu, clipă după clipă!...\nTrec zilele în goana lor pripită,\nŞi fiecare mai sărac mă lasă,\nÎn orice clipă, minţii zbuciumate\nCâte-un drumeţ îi pleacă de la casă.\nNu au popasuri gândurile mele,\nSămânţa lor se zbate veşnic nouă\nŞi, călător pe drumuri nesfârşite,\nSe risipeşte sufletul meu vouă!\nÎn alergarea clipei călătoare\nAtâtea-s date ochilor să vadă,\nŞi câte-mi trec fugare pe la poartă\nLe cheamă toate sufletu-n ogradă.\nCu ele-mpart eu darurile mele!\nLas inima comoara să-şi desfacă\nŞi, când pornesc în calea lor pribege,\nCu ele duc podoaba mea săracă...\nNu sus în cer! Vă biruie înaltul!\nCurmaţi-vă cărările spre stele,\nRotind răzleţe-n praful de pe uliţi,\nVă vreau acolo, gândurile mele!\nCădeţi, cădeţi voi, frunze dezlipite,\nPe câmpul larg, în zbor, vă poarte vântul\nŞi vă-nfrăţească rostul cu ţărâna:\nPe urma voastră va rodi pământul!|1684
Nichifor Crainic|Prinos|Întâiul gând ţi se cuvine ţie,\nPutere creatoare,\nTu care faci din patimi poezie\n\nCum zămisleşti din mlaştini stătătoare\nO candelă de nufăr argintie\nDin care-şi urcă flăcările line\nFestilele de galbene stamine.\nîntâiul dor ţi se cuvine ţie,\nîntâiul dor de-a mă desface-n soare\n\nSub auria razelor ninsoare\nCă floarea unui crin\nCând mugurul se sparge, de frumuseţe plin.\nîntâiul cant ţi se cuvine ţie,\nîntâiul cant cu care, - şoptit pe jumătate\nCă un suspin de boare ce-n ramuri se destramă, -\nM-a luluit în poală-i de ierburi aromate\nNatură mama.\n\nîntâiul imn ţi se cuvine ţie,\nPutere creatoare, -E-n el credinţă din copilărie\nŞi-o inima tremurătoare.\nCând roadele grădinilor se coc\nÎn iunie, la-ntâiul verii foc,\nUşor înrumenite şi brumate\nPe jumătate,\nO văd pe mama, paznica fierbinte\nA unei datini sfinte:\nCucernică adună-ntâiul rând\nDe poame coapte\nŞi murmurând\n\nIcoanelor misterioase şoapte.\nTămâie îndelung şi luminos\nAl ramurilor pârguit prinos\nŞi iese că şi mine-n dimineţi\nDuminicale,\nO Doamne-n cinstea rodniciei tale\nSă-mpartă-ntâmplătorilor drumeţi.|1276
Nichita Stănescu|La o margine|Nevoia de geometrie e o spălare\nnevoia de cifre\ne un somn al revelaţiei,\nnevoia de cuvânt\ne o negare a firescului.\nNatură, tu, izbucnire în hohote de râs şi de plâns\na celui care nu a râs şi nu a plâns\nniciodată !|1446
Tudor Arghezi|Puţoiul|Boleşniţa se-ntinde mereu, din ţară-n ţară.\nAu căpiat stăpînii, se prind şi se omoară,\nMinţindu-se-ntre dînşii în gînduri şi cuvinte.\nE veacul împlinirii al celor slabi de minte.\n\nProorocind în timpuri, Ecleziastul spune\nCă viaţa strălucirii e tot deşertăciune,\nDar în cuprinsul vremii şi al deşertăciunii\nEl a uitat să puie ţicniţii şi nebunii.\n\nStricaţi de la născare, din mîzgă, toţi nerozii\nFac pe cuceritorii, Cezării şi Irozii,\nDar tu popor cuminte, cum nu ştii să-i împiedici\nŞi să-i trimiţi să fie cătaţi la cap de medici?\n\nÎn loc de tron şi sceptru, măcar de cauciuc,\nÎnchide-i între regii-n halat, din balamuc.\nUn prost, un bleg şi-un gîngav păstraţi pe tron, şi voi\nŞi ţară vi-i purtată de nas de un puţoi.|4212
Gavril Rotică|Ușa|Avem și noi un dușman ce clipele ne strică\nCând simt mai strâns lipită de piept făptura-ți mică\nIar ne-nduratul dușman nu-i om străin sau rudă:\nE ușa care-ntruna ne strică vraja-n ciudă.\n\nLa fiecare zgomot ce-auzi cu-nfiorare,\nDin brațe mi te smulge a ei amenințare.\nSă-ți potrivești în grabă în părul de cărbune\nȘuvița trădătoare de clipele nebune.\n\nNe supără întruna și totuși de departe\nDin dorurile mele și ușa face parte;\nȘi simt atunci că vraja iubirii fără ea\nȘtirbită mi-ar părea.|2890
Radu Gyr|Rondelul unor crizanteme|Și maci și garoafe s-au stins,\nprimește să-ți dau crizanteme.\nLe-am smuls de pe-un țărm fără vreme,\nle-am rupt dintr-un cer necuprins.\n\nCu șoaptă ce cântă și geme\ndin raiul pierdut le-am desprins.\nȘi maci și garoafe s-au stins,\nprimește să-ți dau crizanteme.\n\nN-au zâmbet de vechi diademe,\ndar poate pe ele mi-am nins\nzăpezile mele supreme.\nPrimește să-ți dau crizanteme,\nȘi maci și garoafe s-au stins.|4015
Carmen Sylva|Luptă|Dacă sunt poet și eu,\nE c-am biruit în luptă\nCu oștiri întregi de demoni,\nCu puteri, vai, și ale lumii\nȘi ale sufletului meu.\n\nAle focului văpăi\nArseră ale mele gene\nȘi de sânge eu sunt cruntă\nȘi albă și de spuma mării\nȘi strivită de oamenii răi.\n\nMoartea-n crâncenul război,\nVai, îmi fuse-așa aproape.\nIar în ochii mei ce arde\nȘi ce fulger așa jalnic:\nAsta n-o înțelegeți voi!\n\ntraducere George Coșbuc|290
Nichita Stănescu|Mâncătorul de libelule|Mănânc libelule pentru că sunt verzi\nşi au ochii negri,\npentru că au două rânduri de aripi\ntransparente\npentru că zboară fără să facă zgomot\npentru că nu ştiu cine le-a făcut şi de ce\nle-a făcut\npentru că sunt frumoase şi suave,\npentru că nu ştiu de ce sunt frumoase şi suave;\npentru că nu vorbesc şi pentru că\nnu sunt convins că nu vorbesc.\nMănânc libelulele pentru că nu-mi place\ngustul lor,\npentru că sunt otrăvitoare şi\npentru că nu-mi fac bine.\n\n\nMănânc libelulele pentru că nu le înţeleg,\nle mănânc pentru că sunt contemporan cu ele\nle mănânc pentru că am încercat să-mi mănânc\nmai întâi chiar propriile-mi mâini\nşi erau infinit mai greţoase,\nle mănânc pentru că am încercat\nsă-mi mănânc limba,\npropria limbă de carne\nşi înspăimântat am văzut\ncă ea-şi lepădase cuvintele\nverzui, cu ochi negri,\ndeparte de mine, în foame.|3589
Alecu Donici|Pizmataretul si sarpele|"Degeaba vorovesc că nu-i la draci dreptate,\nCând ei o şi păzesc cu mare scumpătate\nŞi cel ce au făcut în lume rău mai mult\nLa Tartar purure-i mai bine cunoscut.\nAcestui adevăr am fabulă dovadă.\nMergînd în şir la o paradă,\nUn şarpe prea înveninat\nCu pizmătareţul s-au fost împricinat;\nCăci şarpele voia să meargă înainte,\nIar pizmătareţul îşi da a lui cuvinte,\nPrecum că are\nEl drit mai mare.\nCând iată, Velzevul la ei s-au arătat\nŞi dând mai înapoi pe şarpe, înciudat\nAu zis: ""Eu recunosc a tale vrednicii,\nDar după drept cuvânt, în urma lui să fii.\nEşti rău în adevăr şi foarte muşti cumplit:\nEşti plin\nTu de venin;\nDar n-ai primejduit\nPe cel ce de aproape de tine s-au ferit.\nIar pizmătareţul pe toţi au pizmuit,\nŞi limba lui cea rea străbate\nOriunde, de departe.\nAşadar de acum, vă hotărăsc să ştiţi:\nCă pizmătareţii în iad sunt mai cinstiţi\nŞi de la locuri voi să nu vă mai sfădiţi."|91
Dimitrie Anghel|Și dacă|'Și dacă ramuri bat în geam' (Eminescu)\n\nȘi dacă norii se adun,\nPe cer albastru și senin,\nE ca durerea să mi-o spun\nȘi inima-mi să mai alin.\n\nȘi dacă codrii sunt pustii,\nȘi nu răsare luna,\nE că de-acum n-o să-mi mai vii,\nPe veci, pe totdeauna.\n\nȘi dacă ramurile bat,\nAcum, ca și-înainte,\nE că de-acuma te-am uitat\nȘi nu te mai țin minte.\n\nȘi dacă mâna-mi o mai lunec,\nPe-a lirei coarde amorțite\nE ca o clipă să-mi intunec\nDurerile-mi nețărmurite,\n\nȘi dacă sunt așa pustiu,\nȘi nimeni nu mă știe,\nE că așa am fost să fiu,\nȘi că așa a fost să fie.|464
Ion Minulescu|Vesperală|"Femeia care mi-a vorbit aseară\nDe constelaţii fixe\nŞi stele căzătoare\nAvea figura lungă şi verde ca o pară\nŞi ochii negri-galbeni ca un adânc de mare...\n\nFemeia care mi-a vorbit aseară\nDe lucruri mici şi fără importanţă\nAvea în glas căldura soarelui de vară\nŞi-n gând accentuate propuneri de-alianţă...\n\nFemeia care mi-a vorbit aseară\nAvea idei frumoase, dar bizare...\nSpunea că ""plopii fără soţ"" sunt vorbe de ocară,\nŞi toţi Luceferii din cărţi sunt stele căzătoare...\n\nFemeia care mi-a vorbit aseară\n(Şi care-o să-mi vorbească viaţa toată)\nA fost o dată Mamă,\nDar a rămas Fecioară...\nŞi Fiul ei nici astăzi n-are Tată!..."|3239
Nichita Stănescu|Înserare marină|Şi liniştea-i suptă-n vârtej monoton,\nde pietre lungi.\nMi-amintesc ca prin fum îmbinatele dungi\nale sprâncenelor tale…\n\nDesigur adorm, pe nebăgate de seamă adorm\nspre ţărmul mării neroditoare.\nLiniştea-i suptă-n vârtej uniform\nşi vin sentimentele — o ştiu\ndupă foşnetul ierbii, verzui şi târziu,\ndupă pocnetul monoton din cristale.\n\nVin sentimentele prin iarbă, târând\nun soare prelung şi o lună prelungă, arzând.\nÎţi vor găsi gleznele, îţi vor izbi gleznele,\ncu umbre de fosfor te vor izbi în curând.\n\nE marea aproape şi nefoşnitoare.\nO ştiu după scoicile-nfipte în pietrele lungi,\nDupă gustul surâsului tău, ca de sare.\n\nŞi liniştea-i suptă-n vârtej uniform.\nDesigur adorm. Surâzând o s-adorm.\nCu ochii deschişi,\nîn picioare.|1433
George Călinescu|Nu mă mustra|Nu mă mustra prea tare,\nCe-acum am să rostesc\nSunt vorbe milenare:\nRozina, te iubesc.\n\nŞtiu, astfel de cuvinte,\nTocite de vechime,\nLe-alungă un om cuminte,\nDar mie-mi par sublime.\n\nSimţindu-mă erou,\nEu mor şi înviez,\nUimit de-al lor ecou,\nUn nou Orfeu mă crez.\n\nPlutesc ca-ntr-o poveste\nCu-ndrăgostitul soare,\nFormula asta este\nMereu fermecătoare.\n\nSpunând-o vom păşi\nÎn Câmpii Elizei,\nVom fi iluştri şi\nAsemeni unor zei.\n\nCu capul tău pe umăr\nÎn viitor eu cresc,\nRămân de-a pururi tânăr,\nRozina, te iubesc.|4673
Nichita Stănescu|Salt|E un parfum al revoluției, plutind\nîn ampla ridicare către nouri\na schelelor de aluminiu și e\nun gust de viață revărsat din lucruri.\n\nȘi e-o zvârlire-n sus a sufletului meu\nspre-un viitor mai cristalin al lumii\nși-un timp de dragoste care-l presimt sub tălpi\nca pe-o zvârlire din pământ, a lunii.\n\nE ca și-atunci iubito când te-aștept,\ncoloană vie și nerăbdătoare\nsecunda ce-o lovește pieptul, tu\ns-o schimbi din sunet în culoare.\n\nȘi vii, și e un gust de viață-n lucruri\nși-n aer trupul tău e scris\nși-o mână îmi alunecă pe umăr\nca peste-un ochi întredeschis.|3648
Marin Sorescu|Pe un prund|În dragoste totul s-a cam scris\nŞi de mână şi de tipar.\nCât te-ai freca la ochi după un vis\nMă cufund în dor şi dispar.\nÎnot în simţirea ta ca pe sub gheaţă\nŞi ies la sărutat ca la o copcă.\nSigur, în această viaţă\nTotul se va duce pe copcă.\nÎnsă cât putem da din mâini,\nCât ne mai agităm şi gâfâim,\nCât ne mai frângem trupurile pâini\nPe care nouă înşine ni le-mpărțim,\nTotul ne va părea frumos şi rotund,\nÎn suflete dragostea-şi creşte mărgeanul,\nTrecem desculţi pe un prund,\nPe unde, de obicei, curge oceanul.|4688
Ion Minulescu|Azi mie,mâine ție|În mine, \nÎn tine, \nȘi-n el\nInima cântă\nȘi plânge la fel.\n\nCântă și plânge\nÎnfiptă în noi.\nCâtă cu clipa în care ne naștem\nȘi plânge cu clipa de-apoi\n\nCând cântă cu vântul\n Ne-nchidem mormântul.\n Când plânge cu ploaia\n Ne-nchidem odaia.\n Și, tus trei, la fel\n Și-n mine, \n Și-n tine, \n Și-n el.|865
Adrian Păunescu|Iarnă la Sibiu|Senzația aceasta de pustiu\nMi-ncendiază pleoapele şi cartea,\nAștept să vină toamna la Sibiu\nŞi după ea astept să vină moartea.\n\nPe amândouă le privesc pieziș,\nPrin două lacrimi ce mă concurează,\nAştept să vină iarna-n Păltiniș,\nCând miezul nopţii cade la amiază.\n\nMi-e dor de nebunia unor cai\nPe-o pârtie stelară de zăpadă\nŞi-ntr-o cabană să gustăm un ceai\nŞi Dumnezeu în ceruri să se vadă.\n\nŞi prin nămeţii nemilos de mari\nSă se-ntrerupă orice fel de veste,\nCândva să coborâm în Răşinari,\nCa să aflăm şi noi ce an mai este.\n\nDar la-nceput, pe când scriam ce scriu,\nLa singular le începusem toate,\nDe unde-ai apărut, din ce Sibiu?\nŞi suntem doi şi altfel nu se poate.\n\nAici mi-a fost refugiul, într-un schit,\nŞi versul dintr-un clopot mi se naşte\nŞi, cât mai am pe lume de trăit,\nUn alt mister eu n-aş putea cunoaşte.\n\nȘi uit, printr-o poruncă, tot ce ştiu,\nO mare iarnă să mă pustiască,\nDar să-mi rămână drumul la Sibiu\nŞi-n Mărginimea lui dumnezeiască.\n\nNu mai există nici un luminiș,\nÎn toată noaptea amneziei mele,\nDoar codrii vechi, urcând pe Păltiniş,\nCând un cioban coboară dintre stele.|4481
Alecu Donici|Gâştele|Cu o prăjină mare,\nŢăranul gâşte de vânzare\nMâna la târg.\nŞi drept să zic:\nÎn cârdul gâştelor, spre buna îndemnare,\nGrăbind la zi de târg, bătea ades cam tare.\n(Dar unde de câştig sau pagubă s-atinge,\nNu numai gâştele, şi omenirea plânge.)\nEu nu vinovăţesc ţăranul nicidecum;\nIar gâştele altfel aceasta judeca\nŞi, întâlnindu-se c-un trecător pe drum,\nAşa striga:\n— A! Ce necaz, ce osândire!\nAsupra gâştelor ce crudă prigonire!\nPriveşte, un ţăran cum bate joc cu noi;\nDe astă-noapte el ne mână denapoi.\nLui, nătărăului, nu-i trece nici prin minte\nCă are datorie a ne arăta cinste;\nCăci noi ne tragem drept din neamul cel slăvit\nCe Capitolia din Rom' au izbăvit!\nRomanii, mulţămiţi, au pus şi sărbătoare,\nPentru aşa a lor prea vrednică urmare.\n— Şi voi tot cu aceasta vreţi\nA lumii slavă să aveţi?\nAu zis acel drumeţ.\n— Strămoşii noştri...\n— Ştiu,\nDar eu la vorba mea să viu:\nCe faptă vrednică voi aţi făcut în lume?\n— Nimica, însă noi...\n— Că numai de fripture voi\nSunteţi şi bune.\nLăsaţi dar pe strămoşi în pace:\nCu fapta e cinstit acel care o face.\nAceastă fabulă a lămuri se poate,\nDar gâştele să nu se-ntarte.|69
Nichita Stănescu|Sărutul|Vederea lumii se-ndumbrea, când noi\nne sărutam în piețe și în scuaruri\nUn aer mat ne-nfășura, și nimeni\nnu ne-a lovit vreodată cu privirea.\n\nDoar steaua neagră a părului tău scurt\nÎmi atingea cu clinchet stins, un umăr,\nși toți credeau că bate-n arbori ora\ncând soarele apune la amiază.\n\nȘi păsări mari se coborau pe bănci\nși pe statui, pe cabluri peste iarbă…\nLuceau intens, presate de-un cer\npe care-l începea iubirea noastră.|1548
Ion Minulescu|Vasul fantomă|lui Const. Tonegaru\n\nÎn port a ancorat un vas fantomă\nCu trei catarguri frânte\nŞi cu prora\nZdrobită\nŞi desfigurată, ca un craniu\nDe sinucis intrat în comă...\n\nÎl recunosc!...\nPe puntea lui, odată,\nAm navigat cu Cristofor Columb\nSpre insula cu mine de platină\nDe aur,\nDe aramă\nŞi de plumb...\nŞi ancorele pline de rugină\nLe-am aruncat în rada unui port\nCu apele opace ca opacul\nDecolorat al ochiului de mort ...\n\nÎl recunosc!...\nPe puntea lui, odată,\nAm navigat spre vechiul continent,\nPurtând mândria luptei câştigate\nSub veselele lui pavilioane\nÎn noul continent\nDin Occident...\n\nŞi toate bogăţiile furate\nDin insula cu mine de platină,\nDe aur,\nDe aramă\nŞi de plumb\nLe-am debarcat cu Cristofor Columb\nÎn Monarhia celor trei Coroane!...\n\n\nÎn port a ancorat un vas fantomă...\nÎl recunosc —\nDar unde-i căpitanul?\nŞi mateloţii unde-au debarcat?...\n\nPe punte te sufocă o aromă\nDe sânge tropical,\nIar cabestanul\nSuspină ca un matelot înjunghiat!…|902
Alexandru Philippide|Cântecul câtorva|O, Soare, cu aripa ta alunga\nCit mai departe noaptea noastra lunga;\nSi sprijina pe stilpi de flacari largi tot golul;\nSa nu se surpe, coplesind pamintul,\nAtunci, cind vintul\nPrin golul mut se da de-a rostogolul.\n\nDesfasurindu-ti-aripile largi,\nTu, vechiul cer ingust si scund sa-l spargi\nSi sa-i imprastii tandarile-albastre\nIn vid, deasupra capetelor noastre,\nPentru-a privi pe vasta lui ruina\nIndemnul tau de aur si lumina.\n\nSi da-ne, Soare, suflet nou, alt vis!\nNe-am saturat de vechiul nostru vis!\nVazduhul tot tu fa-l sa intre-n noi;\nDe tine pina-n crestet sa fim plini;\nPolenul tau sa se preschimbe-n crini\nSi zimbitori sa stam in preajma ta, si goi!\n\nMai da-ne, Soare, jar nestins, si toarna\nPe fruntea noastra aurul nadejdii,\nSi-n ochii nostri cinta ca o goarna\nInvingatoare de primejdii!\n\nSi sufletelor da-le foc, sa arda bine,\nCa niste jertfe, pentru tine!|2705
Ion Barbu|Paznicii|Înaltă conexiune,\nGardă eficace nunţilor,\nDrum şi Carte:\nPentru sumbrul rac al lui Marte.\nPentru Jup\n- Acel Trup -\nSaturn centurat în aparte,\nUran ca un tiv,\nNeptun aditiv;\n\nCădelniţare în cor a nunţilor,\nDin zece Lune, în rampă,\nO foarte cerească şi amplă\nMătanie a Frunţilor!\n\nSalut de pe scară de noapte,\nLa sceptrul seral\nDe trei ori spiral:\nAl lumii râu static de lapte;\n\nPlecăciune joasă,\nLa faţa păroasă,\nSuptă, care ajună\nApusă-n cărbunii din lună;\n\nMătanie adâncă,\nÎndoită încă\nNorului violaceu,\n\nFumat lung, de soare,\nLa ziua-n vărsare,\nCând pipăie sufletul meu.|3105
Radu Gyr|Pom de Crăciun|Cu îngeri ce se îndurau să vină\nVeneau smochine din Ierusalim,\nIar noi pândeam prostește, dar sublim,\nLa geam, un Moș Crăciun de vatelină.\n\nȘi când plângea în cer un heruvim,\nCădeau în brad mari lacrimi de lumină,\nCreștea în fiecare-o mandarină\nȘi ne dădea azur să mirosim.\n\nCe triști stau astăzi numai pe morminte\nSerafi de piatră, goi și fără grai!\nÎn sănii nu mai vin ca 'nainte\n\nNici Moș Crăciun, nici Sfântul Nicolai,\nIar noi am pus prin cetini oseminte\nȘi-am oblonit fereastra către rai.|3982
Nichita Stănescu|Noi|Noi suntem seminţe şi pământul e al nostru,\nştim cel mai bine locul şi patima şi rostul,\nştim cel mai bine legea şi mersul înainte,\nsuntem după nevoie şi lacrimă şi dinte.\n\nNu cerem nimănuia nimic, însă oricine\ndacă el vrea-l numim şi prieten şi vecine.\nAici şi pâinea, sarea, noi a avem la masă,\ncăci ne-am făcut-o singuri, zidindu-ne o casă.\n\nNu zicem rău de nimeni, stăpâni peste pământ\nNoi suntem în picioare, sub noi străbunii sunt.\nDe-aceea poate-n libertate să lucească,\ndeasupra noastră, universala boltă albastră.|3624
Nichita Stănescu|Masă de vechi prieteni|Toți se știu pe toți\nnimeni nu mai aude pe nimeni.\nCu un august rafinament, chelnerul\naduce clătitele,\nlaptele bătut\nși un syrinx.\nTristețea se repetă, a fiecăruia\npână la monotonie\nfără însă să aibe norocul\nde a se transforma într-o muzică.\nCearta izbucnește violent și fals\ncu predestinarea împăcării\nla al doilea pahar de bere caldă.\nS-ar strânge de gât\ndar din oboseală se îmbrățișează.\nȘi-ar plânge unul altuia pe umeri\ndar fiecare în sine face economie de lacrimi.\nCu un august rafinament, chelnerul\naduce și așează lângă scrumieră\no jumătate de cap de miel\nun rinichi de porc\nun mușchi în sânge de vacă\nși o mandragoră.|1465
Adrian Păunescu|Vânătorii de rinoceri|"Ei, mâine sunt mai răi ca ieri,\nOtrava le rămâne-n oase,\nEi,după ce vânează rinoceri,\nVorbesc despre femei frumoase.\n\nŞi li se pare inutil să speri,\nDe tot ce-i bun învaţă să se lase,\nEi, după ce vânează rinoceri,\nVorbesc despre femei frumoase.\n\nSunt vânători de maxime plăceri,\nPrecum le spun instinctele lor joase,\nEi, după ce vânează rinoceri,\nVorbesc despre femei frumoase.\n\n23 februarie 1986\nvol.""Locuri Comune""\nEditura Albatros"|2473
Nichita Stănescu|Anica|Sughiţa:\nCineva gândea la ea.\n\nCam peste-o lună-i dusă la vedere\n...Odaia zace în tăcere,\nperdeaua are ciucuri, creţuri,\npe masă - cinci dulceţuri.\n\nCând se-ntoarce de la el,\nspârc, pe ea, un porumbel.\nPetiţoarele îi spun\ncă-i semn bun.|3492
Nichita Stănescu|Liniște|Un nu ştiu ce în seara aceea era,\nplopii îmi păreau piroane în palme de Iisus\nşi se făcea că în tăcere piatra ne cânta\nun tril de sus, de foarte sus.\n\nStam blând şi fără de gândire,\ndoi ochi n-aveam, ci două inime aveam\nşi trupuri multe-n nesfârşire,\nah, traversându-le le şi pierdeam.\n\nCăzu pe mine un cuvânt\nmai greu decât o cruce,\nv-am zis de mult: nu am mormânt,\nnici unde să-l pot duce.\n\nStau blând şi fără de visare\nşi vast şi mult sărat,\ncum orizontul peste mare\neste coroană de-mpărat.|1453
Radu Gyr|M-au căutat|M-au căutat prăpăstiile-n ele\nși nu știau că-n fundul râpei zac,\nca un butuc de fulgerat copac,\njos, putrezind sub țancurile grele.\n\nM-a căutat și piscul ros de veac,\nîncremenit în recile-i prăsele,\nși nu știa că, sus, vâlvoi de stele,\nstam vultur cu aripi ce se desfac.\n\nAu întrebat oceanele de mine,\niar eu creșteam din val ca un atol.\nȘi-au întrebat și codri și coline,\n\ntot dându-mi cu-ntrebarea lor ocol,\nși nu știau că m-am făcut rubine,\npe-un rug înalt de ramuri, în pârjol.|3935
Camil Petrescu|Versurile|Ţi-am spus că am scris pentru tine\nVersuri\nŞi curiozitatea ta nu mai are astâmpăr…\nM-ai luat lângă tine pe divanul,\n- Pe care mai cad draperiile roşii de catifea —\nŞi mă pui să ţi le traduc în nemţeasca mea,\nCare totuşi\nNu te mai face să râzi.\n\nAsculţi cu ochii,\nCu născiorul,\nŞi cu urechile micuţe,\n(Stă cuminte până şi mătasa rochii).\n\nEu povestesc ce-mi trece prin cap\nŞi seriozitatea ta e fără margini.\n\nDar iată, când gândesc să scap,\nDintr-o umbră de surâs din ochii mei\nAi prins de veste că-ţi spun dinadins,\nAlte prăpăstii\nŞi te năpusteşti pe mine\nMânioasă, cu pumni mititei.|282
Radu Gyr|Rondelul unei morți|De ce nu pot să mor frumos\nca plopii-nalți cu săbii drepte,\nștiind înghețul să-l aștepte\npe vârfuri lungi de abanos?\n\nDe ce și lacrimi ne-nțelepte\nși-atâtea frângeri de prisos?\nDe ce nu pot să mor frumos\nca plopii-nalți cu săbii drepte?\n\nDe ce atât tumult în piept e\nși nu-mi dă creștet maiestos\nși brațe-n sus ca niște trepte?\nCa plopii-nalți cu săbii drepte,\nde ce nu pot să mor frumos?|4013
Magda Isanos|Strofele poetului bolnav|De trupu-n care ma pindesti, durere,\nm-as despartii cu inima usoara,\nca sa rasar intr-o imprastiere\nde iarba si de flori la primavara.\n\nI-o taina pentru ce i-a trebuit\nlui Dumnezeu acest clondir de singe\n( dizgratios si greu de minuit ),\ncind gindul se putea, de-o pilda, stringe,\n\nscinteietor, pe-aripa unui flutur,\nori intre doua foi de trandafir,\nCare-s asa frumoase cind se scutur\npe-al straturilor verde cimitir.\n\nDe cite ori imi simt putrezaciunea\nin care sufletul mi-ai rasadit,\neu, Doamne, nu-ti contest antelepciunea,\nda-mi zic c-a sasea zi ai obosit.|3447
Nicolae Labiş|Fior|Poate-am visat ceva rău şi-am uitat,\nPoate-i doar pentru că vişinii s-au înflorat,\nPoate-i doar vântul ce limpede sună,\nOri pentru că au muşcat astă noapte din lună\nVârcolacii, ori stele prea multe pe faţă\nMi-au picurat o otravă de gheaţă,\nOri poate e dimineaţă.\n\nCine eşti, ori ce eşti,\nAbur ori duh străveziu de poveşti,\nCare-ai pătruns şi îmi macini mereu\nTrupul şi sufletul meu?\n\nPrivesc în oglindă - acelaşi mi-i chipul\nŞi buzele groase tăiate ca-n lemn.\nPe pavăza frunţii văd bine că nimeni\nN-a scris, încă nu, nici un semn.\n\nDar vorbele-mi murmură: sună-ne,-ncearcă-ne,\nSufletu-şi pâlpâie albe chemări,\nOchii îmi ard rotunjiţi peste cearcăne,\nInima-şi bate ecoul de zări.\n\nCine eşti, ori ce eşti,\nAbur ori duh coborât din poveşti,\nUndă prelinsă să mă învenine,\nStea fulgerată în mine?|3702
Virgil Carianopol|Noaptea lângă Ceahlău|N-am să pot în viaţă să mai uit vreodată\nNoaptea ceea clară, munţii depărtaţi,\nLuna grijulie şedea aplecată\nŞi stropea cu raze pomii-nsetoşaţi.\n\nCineva de taină şi avut pesemne,\nVăruise drumul lung şi prăfuit,\nŞi vărsase-n ape, chipul să-şi însemne,\nMii şi mii de stele şi argint topit.\n\nNu ştiu nici acuma cine peste toate\nArunca luceferi, luminând în hău\nŞi nici dacă părul ce-ţi cădea pe spate\nEra părul lunii sau era al tău.\n\nNu-ncerca o frunză vorba să şi-o spună.\nMuntele, cu vârfu-ncărunţit de ger,\nSe vedea departe, aurit de lună,\nCum ţinea în creştet bolţile de cer.\n\n(din vol. Elegii şi elegii, 1974)|4332
Adrian Păunescu|Dicționarul|Acest dicționar\nEnciclopedic și bizar\nCât mai iubesc\nÎl răsfoiesc,\nDar nu-nțeleg ce-i de făcut,\nSunt surdo mut.\n\nAcum, acum sau niciodată,\nTe voi chema la judecată,\nDicționar stupid și confident perfid,\nTe pun la zid.\n\nMi-ai dat mereu, mi-ai dat credinți,\nȘi-acuma văd că totuși minți,\nDictionar cețos, am sa te-arunc pe jos,\nFără folos.\n\nIubirea mea nu e cuvântul,\nBiblioteci prea mint pământul,\nPământu-i plin de ploi, dă lacrimi înapoi\nȘi pentru noi.\n\nDicționar bun pentru toate,\nDe azi te pun în libertate,\nTu poți însemna măcar ceva, ceva,\nDin ce e ea.\n\nDar, vai, ce văd aici în file,\nSunt drame mari și sunt idile,\nUn vuiet nefiresc, cuvinte se iubesc\nNepământesc.\n\nStau verb cu verb și plâng adverbe,\nE un cazan întreg ce fierbe,\nDegeaba te provoc, de noi nu este loc,\nN-avem noroc.\n\nLa vocativ se mai sărută\nUn surdo-mut și-o surdo-mută\nCe nu mai au cuvânt, nimica sfânt,\nCi sunt, doar sunt.|4447
Ion Barbu|Răsărit|Când cumpăna ridică-n zenit pironul clar\nPe chipul nopții trece un gând pieziș de ură...\nSe scutură întreaga ei grea pieptănătură:\nO urnă sub risipa vârtejului fugar.\n\nȘi dintr-al lunii rece, fierăstruit pătrar,\nBelșug de fire scapă, în iederă obscură,\nPe dâmbul zării unde tânjește în armură\nScăpărător de raze, războinicul solar.\n\nDar podidit de valul de păr și flori lactee\nCu lung fior truditul din vraje se deschee,\nGreoi, zvâcnind în salturi metalicul său trup.\n\nDe pletele surpate și dinți și mâini anină\nȘi-adânc, la rădăcina fibrosului șurup,\nÎmplântă-n țeasta nopții pumnale de lumină.\n\nRomânia nouă, 24 aprilie 1921|814
Nichita Stănescu|Cântec de iarnă II|Eşti atât de frumoasă, iarna!\nCâmpul întins pe spate, lângă orizont,\nşi copacii opriţi, din fuga crivăţului...\nÎmi tremură nările\nşi nici o mireasmă,\nşi nici o boare,\ndoar mirosul îndepărtat, de gheaţă,\nal sorilor.\nCe limpezi sunt mâinile tale, iarna!\nŞi nu trece nimeni\ndoar sorii albi se rotesc liniştit, idolaru\nşi gândul creşte-n cercuri\nsonorizând copacii\ncâte doi,\ncâte patru.|3508
Radu Gyr|Cântec de luptă|Nu dor nici luptele pierdute,\n nici rănile din piept nu dor,\n cum dor acele braţe slute\n care să lupte nu mai vor.\n\n Cât inima în piept îţi cântă\n ce-nseamnă-n luptă-un braț răpus?\n Ce-ţi pasă-n colb de-o spadă frântă\n când te ridici cu-n steag mai sus?\n\n Înfrânt nu eşti atunci când sângeri,\n nici ochii când în lacrimi ţi-s.\n Adevăratele înfrângeri\n sunt renunţările la vis.|1744
George Călinescu|O, tu, cu ochi albaştri...|O, tu, cu ochi albaştri, cât de frumoasă eşti!\nAşa desigur sunt făpturile cereşti,\nPe care le vedeam, copil, întraripate,\nCu câte-un crin în mână şi pletele pe spate.\nCând te cuprind de mijloc îmi pare că e vis,\nCă mi-a picat un înger de sus, din paradis.\nCu mare sfiiciune pe-obrazul tău pun gura,\nGustându-i ameţit aroma şi căldura.\nDe mă pecetluieşti buza-ţi trandafirie,\nMă simt înviorat ca de-o eucaristie,\nMă-ntreb de-i cu putinţă ca tu să mă iubeşti.\nO, tu, cu ochi albaştri, cât de frumoasă eşti!\n\nMângâie-mă cu mâna ta cea copilărească,\nÎneacă-mă cu coama ta supraomenească,\nCe cade ca o creangă pletoasă şi divină,\nCu miros de cinam şi frunze de lumină.\nFă-mi cerc de după gât cu braţul tău subţire,\nAşa cum se cuvine smeritului tău mire,\nŞi lasă-te uşoară când cu un salt vânjos\nTe duc în patul biblic de cedru şi-abanos,\nNeprihănită, goală, zvâcnind fără veşmânt\nSă dormi cu mine noaptea în sfânt aşezământ.\nÎn raiul tău suav mă-mbii şi mă sfinţeşti,\nO, tu, cu ochi albaştri, cât de frumoasă eşti!|4674
Tudor Arghezi|Miez de noapte|Întîlnite-n vîrful crucii,\nFață-n față, steaua, luna,\nSe privesc și, cîte una,\nStelele deșteaptă nucii.\n\nȘi pe-al cerului pieptar\nScapără frumoșii teferi\nSumedenii de luceferi,\nPlini de voie și de har.\n\nDin apus la răsărit\nToată iarbă de pe cer,\nMică-n bob cît un piper,\nA-nflorit și-a tresărit.\n\nȘi pe cînd îmbatrîneşte\nLumea, jos, printre cotețe,\nÎntr-o nouă tinerețe\nZilnic cerul nopții crește.|4178
Marin Sorescu|Ilinca|"Drăghicioiu ăl bătrân a avut trei copii,\nPe Măria, pe Enache şi pe Ilinca.\nIlinca asta era o femeie înaltă,\nInimoasă, semăna cu baba\nŞi ea s-a măritat cu Marin Băzăvan,\nCare s-a făcut haiduc\nUmbla cu ceata unuia, Cârstea.\nŞi i-a prins peste Jii, la un popă.\nAu tras în ei şi pe Cârstea 1-a nemerit în picior.\nŞi tovarăşii l-au adus până aci la Drumul Muierii.\nDe-acolo n-au mai putut să-1 poarte în spinare, că-i ajungea\nPotera.\nL-au lepădat la un pom.\nEl se ruga, „Nu mă lăsaţi, fraţilor,\nMai bine omorâţi-mă!""\nŞi l-au împuşcat.\nŞi pe ei tot i-a prins şi i-a-nchis.\nŞi Marin Băzăvan a murit în puşcărie la Bucovâţ.\nNu era vinovat, dar s-a pus pe el aşa.\nLui Cârstea îi ieşise cântec:\n„La un pom mare rotat,\nŞade Cârstea răsturnat\nDe şapte gloanţe-mpuşcat.\nTrei în piept şi patru-n spate\nNu mă omorî, măi frate"".\n\nŞi a venit unul şi i-a spus muierii lui\nSă se ducă să-1 ia, că e mort acolo. Avea\nCârstea o muiere grasă\nRoşie la faţă şi frumoasă\nŞi-a rămas c-un copil, Oniţă Chirţu (tata lui Chirţu).\nDupă aia, Ilinca s-a măritat cu unul Mitre Păpuşă\nŞi-a murit şi ăla.\nŞi pe ea a gonit-o şi s-a-ntors la frate-său,\nEnache Ciucă\nŞi i-a crescut copiii, că-i murise muierea.\nTrecea la deal, la Paşti, şi lua ouă în sân\nŞi când se-ntorcea se abătea pe la noi:\n„Uite nişte ouă să ciocnim, că suntem rudă”."|4682
Demostene Botez|Tristeţi atavice|Tristeţi adânci de iarmaroace, \nDe hăli cu cuşti şi panoramă, \nTristeţi de şubrede barace\nCu-ntortocheate diagrame ;\n\nTristeţi de birturi, cafenele, \nDe zgomot infernal de cleşte, \nDe-un vânzător de floricele\nŞi-un papagal care ghiceşte ;\n\nTristeţi de după-amiezi cu soare\nCu moleşita lor căldură, \nCu cerşetori fără picioare\nCe cântă dureros din gură ;\n\nTristeţi de bărci ce balansează\nCaricaturi de-avânt schilod, \nŞi de maimuţi ce imitează\nŞi râd urâte la norod ;\n\nTristeţi haine şi adânci\nDe-acvile cu lanţuri la picioare, \nVisând seninătăti de stânci\nLa uşa cuştilor murdare ;\n\nTristeţi bolnave de flaşnete\nCu valsuri vechi şi anodine, \nTristeţi şi moaşte de regrete\nCe veac v-a îngropat în mine ?.|448
Ion Minulescu|Cântecul scutierilor|Noi suntem scutierii celor din urmă Feodali...\nStăpânii\nNe-au adus cu ei în Cruciade;\nDar cruciații-au fost învinși...\nBlazoanele scăpat-au, însă, neinsultate de păgânii\nCe-și potoleau în luptă setea din craniile celor prinși.\n\nNoi suntem scutierii celor ce luptară pentru cruce\nȘi pentru cel căzut victimă nepieritoarelor idei;\nDar crucea fuse-ngenuncheată\nȘi-ntregul Iordanul astăzi duce\nSpre Marea Moartă\nMărturia victoriilor altor zei!...\n\nPe scuturile-nsângerate purtăm mândria feodală\nA celor ce muriră-n luptă bătându-și joc de-nvingător\nȘi-n flamurile zdrențuite în nebunia lor finală\nCredința-n luptele de mâine\nȘi-n Cavalerii viitori.\n\nNoi suntem scutierii celor din urmă Feodali...\nBlazonul\nL-am moștenit de la Marchizii ce ni l-au dat\nȘi l-am primit -\nAm fost ai lor\nȘi-au fost ai noștri -\nȘi-al nostru-i astăzi Panteonul\nÎn care dorm învingătorii\nȘi-nvinșii celui Răstignit!...|3137
George Coşbuc|Curriculum Vitae|Puţin ne pasă cine-i, al cui, şi cum îl cheamă.\nEl a trecut liceul cu cea mai slabă notă,\nApoi s-a făcut actor. Dar faţa-i idioată\nN-a încântat pe nimeni, cel mult pe câte-o damă.\n\nA-ntrat apoi în oaste şi-a stat, cum bag de seamă,\nÎn lazaret trei toamne, pus bine de-o cocotă.\nIeşind, a scris novele, dar n-a scris bun o iotă;\nApoi s-a făcut pictor şi-artist de panoramă.\n\nCu timpul un istoric i-a dat să scrie copii,\nDar nu ştia sintaxa, scria ca-n timpul mitic\nS-a hotărât în urmă să-şi deie ortul popii.\n\nS-a spânzurat! Dar bietul rămase paralitic,\nCă l-au tăiat din ştreanguri, şi-atunci ştergându-şi stropii\nP-obraz, şi-a dat de petic, fondând un ziar critic.|638
Radu Gyr|Trecere|Păreri de rău că-ntipărit în zile\nnu ne-a rămas de fier și piatră glasul,\ncă nu ne-am încrustat pe seci pasul,\nîn urmă rupt cu frângeri de șindrile?\n\nO, nu!! Cât de sublim ne-a fost popasul,\ncând, adunând vecia în pupile,\nam scris cu holda jertfelor fertile\nși piscul dăruirii-ntreg atlasul.\n\nSă nu ne cânte lacrimile multe\nsau rănile nici odele, nici psalții, —\nci dragostea flămândă să exulte\n\nși arsă-n noi, fierbinții și înalții,\nși rugul străduințelor oculte,\nce-n împliniri o să le schimbe alții.|4070
Nichita Stănescu|Autoportret în a patra dimensiune|Inconjurată de luciul rămas\ndin retragerea ploilor spre mare,\nsfera îşi lua de la inima mea\nbun rămas\nrostogolindu-se-n zare.\nDe la ochi, rombul culcat\nla revedere îşi luă, zise-adio,\nşi se făcu scut, se făcu zigurat,\nîn cinstea trufaşei de Clio.\nEu primeam toate astea cu calm,\nţeapăn şi fără mirare văzută,\ndeşi arsese ca de napalm\ngeometria intimă, ştiută\nnumai şi numai şi numai de mine,\ncând am fost şi Arhimede şi-am fost şi nisipul...\nFără sferă şi fără romb, în ruine\nfumegător îmi e chipul|1354
George Bacovia|Spre toamnă|Pe drumuri delirând,\nPe vreme de toamnă,\nMă urmărește-un gând\nCe mă îndeamnă:\n- Dispari mai curând!\n\nÎn casa iubitei de-ajung,\nEu zgudui fereastra nervos,\nȘi-o chem ca să vadă cum plouă\nFrunzișul, în târgul ploios.\n\nDar, iată, și-un mort evreiesc...\nȘi plouă, e moină, noroi -\nÎn murmure stranii semite\nM-adaug și eu în convoi.\n\nȘi nimeni nu știe ce-i asta -\nM-afund într-o crâșmă să scriu,\nSau râd și pornesc înspre casă,\nȘi-acolo mă-nchid ca-n sicriu.\n\nȘi mereu delirând,\nPe vreme de toamnă,\nM-adoarme un gând\nCe mă îndeamnă:\n- Dispari mai curând!...|2907
Duiliu Zamfirescu|Corsarul|Într-un castel, pe malul mării,\nPe-a cărui turnuri crenelate\nFurtunile le-a îndrăgit,\nTrăieşte singur, dat uitării,\nCu sufletul plin de păcate,\nCorsarul alb, îmbătrânit.\n\nSub chiparosul din grădină\nSe urcă iedera pe-o cruce\nLa capătul unui mormânt;\nPrin ramuri aerul suspină\nŞi parcă din adânc aduce\nUn glas de funduri de pământ.\n\nCorsarul, care niciodată\nDe nimenea nu se rugase,\nNu se plânsese nimănui,\nCorsarul avusese-o fată,\nŞi-acum plângea, se-ngenunchiase\nLa amintirea fetei lui.\n\nUn ropot lung de vijelie\nCu ţipete premergătoare\nChema pustiul din castel;\nEl tremura din temelie\nIzbit de stânci spumegătoare\nCe le-aducea valul cu el.\n\nMugea oceanul de durere,\nÎşi ridica în ceruri valul\nŞi se frângea căzând pe vânt;\nBătrânul hoţ, făr' de putere,\nVedea cum apa rupe malul\nCu iedera de pe mormânt.\n\nAtunci sări drept în picioare\nŞi, vrând să lupte cu furtuna,\nCorsarul s-aruncă înot;\nDar firea cea nepăsătoare\nÎnvălui tot într-una\nCorsar şi iederă şi tot.|494
Nichita Stănescu|Nod 31|Ce simte peștele spintecat,\nce simte căprioara împușcată,\nce simte boul la tăiere tăiat,\nce simte piatra sfărâmată,\nce simte musca tercită,\nce simte șarpele în două,\nce simte iarba veștejită,\nce simte floarea ruptă,\nce simte puiul fiert,\nce simte oul răscopt,\nce simte stejarul retezat,\nce simte trădătorul decapitat,\ne lumina văzută.\n\ndin volumul Noduri și Semne|3622
George Bacovia|Plumb de iarnă|Iarna, de-o vreme, mă duce regretul\nPrin crânguri, pe margini de linii ferate —\nTrec singur spre seară pe ape-ngheţate\nCând fâlfâie, pe lume, violetul.\n\nPaloarea, mutismul minează-al meu piept\nPe satele ninse crai-nou când apare;\nTrec singur pe poduri de fier solitare,\nŞi-aştept în zăpadă... dar ce mai aştept?\n\nHau!... hau!... depărtat sub stele-ngheţate.\nÎn noaptea grozavă la cine voi bate?...\nO, vis... o, libertate...\nHau!... hau!... depărtat sub stele-ngheţate.|622
Veronica Micle|De dorul tau ...|De dorul tau este legata\nInca si astazi viata mea,\nTu stapanesti ca altadata\nSufletu-mi care te iubea.\n\nO vorba numai de mi-ai spune\nLa glasul tau as tresari,\nSi toate legile din lume\nCalcandu-le eu te-as iubi.\n\nDomneste-n jurul meu tacere ...\nCu doru-mi singura vorbesc ;\nSi sunt patrunsa de durere\nIar tu nu stii cit te iubesc.|2030
Panait Cerna|Cavaler|E pierdut, pierdut trecutul,\nBasm al faimelor dintâi —\nAstăzi a ajuns ca scutul\nSă şi-l puie căpătâi.\n\nContemplându-se-n ruină\nDrept pe calul său stătut,\nSub o pânză de lumină\nStă vestitul decăzut...\n\nŞi pe când se odihneşte,\nUmbra lui de cavaler\nÎnarmată-l ocroteşte\nCa un paj trimis de cer...|3788
Mihai Eminescu|Învierea|"Prin ziduri înnegrite, prin izul umezelii,\nAl morții rece spirit se strecură-n tăcere;\nUn singur glas îngână cuvintele de miere,\nÎnchise în tratajul străvechii evanghelii.\n\nC-un muc în mâni moșneagul cu barba ca zăpada,\nDin cărți cu file unse norodul îl învață\nCă moartea e în luptă cu vecinica viață,\nCă de trei zile-nvinge, cumplit muncindu-și prada.\n\nO muzică adâncă și plină de blândețe\nPătrunde tânguioasă puternicile bolți:\n„Pieirea, Doamne sfinte, căzu în orice colț,\nÎnveninând pre însuși izvorul de viețe.\n\nNimica înainte-ți e omul ca un fulg,\nȘ-acest nimic îți cere o rază mângâioasă,\nÎn pâlcuri sunătoare de plânsete duioase\nA noastre rugi, Părinte, organelor se smulg.""\n\nApoi din nou tăcere, cutremur și sfială\nȘi negrul întuneric se sperie de șoapte...\nDouăsprezece pasuri răsună... miez de noapte...\nDeodată-n negre ziduri lumina dă năvală.\n\nUn clocot lung de glasuri vui de bucurie...\nColo-n altar se uită și preoți și popor,\nCum din mormânt răsare Christos învingător,\nIar inimile toate s-unesc în armonie:\n\n„Cântări și laude-nălțăm\nNoi, Ție Unuia,\nPrimindu-L cu psalme și ramuri,\nPlecați-vă, neamuri,\nCântând Aleluia!\n\nChristos au înviat din morți,\nCu cetele sfinte,\nCu moartea pre moarte călcând-o,\nLumina ducând-o\nCelor din morminte!"""|1166
Adrian Păunescu|De la un cardiac cordial|De-aicea, de pe patul de spital,\nPe care mă găsesc de vreme lungă,\nConsider că e-un gest profund moral\nCuvântul meu la voi să mai ajungă.\n\nMă monitorizează paznici minimi\nDin maxima profesorului grijă,\nÎn jurul obositei mele inimi\nSă nu mă mai ajungă nicio schijă.\n\nAud o ambulanţă revenind,\nCu cine ştie ce bolnav aicea,\nAlarma mi se pare un colind\nCu care se tratează cicatricea.\n\nPurtaţi-vă de grijă, fraţii mei,\nPăziţi-vă şi inima, şi gândul,\nDe nu doriţi să vină anii grei,\nSpitalul de urgenţă implorându-l.\n\nEu vă salut de-a dreptul cordial,\nDe-a dreptul cardiac, precum se ştie,\nRecunoscând că patul de spital\nNu-i o alarmă, ci o garanţie.\n\nVă văd pe toţi mai buni şi mai umani,\nEu însumi sunt mai omenos în toate,\nDă-mi, Doamne, viaţă încă nişte ani,\nŞi ţării mele minima dreptate.|2233
Nicolae Iorga|Glossă|Oricât sălbatecele uri te-ar urmări cu lovituri,\nOricât de mult ele-ar căta să sfarme platoşa ta,\nDe atâta să nu-ţi pară rău,\nNu te-or răzbi cei din afară.\nUn singur lucru te omoară:\nPăcatul din sufletul tău.|1609
Ion Barbu|Izbăvită ardere|Curcanii au mutat pe soare şirul\nDe gâturi cu, nestinşi, cartofii roşii.\nLa cerul lăcrămat şi sfânt ca mirul\nRotunzi se fac şi joacă pântecoşii!\n\nŞuviţa stelei noi întinge-n ape,\nUn stăpânit pământ ascultă ani,\nPământul s-a lipit de steaua-aproape.\nNuntesc, la curtea galbenă, curcani.|3092
Adrian Păunescu|Blând|Acum v-aș da aproape ce mi-ați cere,\nAcum sunt liniștit, curat și blând,\nSpre moarte, moale mă aud trecând,\nÎmi ispășesc ursita în tăcere.\n\nȘi simt că mă voi isprăvi curând,\nSub strigătele veacului severe,\nEu, turnul de cucută și de miere,\nPrin care-un neam s-a auzit cântând.\n\nN-am vrut să fac nici dogmelor plăcere\nȘi nici să stau cu cocoșații-n rând,\nM-am așezat în viață ca un prund\nÎn calea cântecelor vremii mele.\n\nN-am strâns, prieteni, slavă sau avere,\nCi sufletul, un porumbel plângând.\n\n(Pămîntul deocamdată, 1977)|4402
Mihai Eminescu|Unde fugi|Unde fugi prin ramuri verzi,\nGrangure, grangure?\nVrei în lume să te pierzi.\nGrangure, grangure?\nDar de fugi, tu mă răpui.\nPui, pui, pui, pui.\nVin' la pieptu-mi să te pui.|1232
Ioanid Romanescu|Utrenie|Ieşi turtit de sub pântecele nopţii\nurci dealul într-o ceata cu salcâmi\nacompaniat inutil de rugăminţile Mamei\nsă te laşi în sfârşit de alcool\nte amesteci cu hainele acre\nale lucrătorilor sezonieri\nmaşina abia gâfâie prin mlaştina\ngândeşti parabola care vei fi\nai planuri extraordinare ai\ncontracte neonorate şi eşti poet\nşi ai orgoliu şi renunţi\ndin ochiul tremurând\nlacrima striveşte mâna care scrie \nalături o voce răguşita se lamentează:\neu să fi avut capul dumneavoastră!|798
Marin Sorescu|Fior|Bătrânii îşi fac vânt\nCu evantaiul de riduri\nDin colţul ochilor.\nDar evantaiul a crescut prea mare\nŞi răcoarea lui ne îngheaţă\nObrazul.\n\nSimţi prima adiere?\nVino,\nDin aceste două inimi\nSă facem un foc mai înalt.|4680
Adrian Păunescu|Regeasca văduvie|Se joacă șah, în cea din urmă fază,\nCu alb și negru ce se-mpotrivesc,\nÎn fond, e chiar destinul omenesc\nNăscându-se, când piesele se-așază.\n\nMai doarme regele, regina-i trează,\nNebunii merg în colțuri și lovesc,\nMurind cu turele în dans grotesc\nȘi-n bătălie caii mai nechează.\n\nSi uneori regina se prăvale\nSi galeria o regretă, ah,\nCând ea e jertfă pe-acest câmp de șah\nÎn apărarea Majestății Sale.\n\nȘi doar pionul moare și învie\nSpre-a potoli regeasca văduvie.|2407
Carmen Sylva|Sonet|Precum lumina unui singur soare\nPrin lumea-ntreagă-şi răspândeşte focul,\nChemând la viaţă nouă pe tot locul\nPuterea cea-n etern renăscătoare,\n\nSe luptă-n veci prin nori să se strecoare\nŞi-n văi şi munţi şi-n codrii vezi tu jocul\nLucorii ei ce-aduce iar norocul\nBogatei toamne-atotdăruitoare:\n\nUn suflet mare tot aşa învie\nCu sfântu-i foc ce-n juru-i răspândeşte\nPe cei ce stau pierduţi în letargie,\n\nNu vrea să facă robi şi nu orbeşte,\nCă el e creator nici el nu ştie,\nDar singur Domn, el totul stăpâneşte.|2766
Adrian Păunescu|Repetare la nivel agurid|Iubita mea, cum semeni tu cu mine,\nCa două biete cărămizi în zid,\nEu dacă vreau, prin tine mă divid\nCa zidul vechi prin noile ruine.\n\nTu povestește-mi tot ce crezi că-i bine,\nCum mă deschid și-apoi cum mă închid,\nCît mi-este sîngele de agurid,\nTîrziu de tot să mi se coacă-n tine.\n\nNoi semănăm, și de asemănare,\nCa de o repetare de blestem,\nEu cel mai mult, iubita mea, mă tem\nDacă te doare rana ce mă doare,\n\nIubita mea, deochiul meu suprem,\nDe-a mă vedea, printr-un defect mai mare.\n\n29 decembrie 1987\n(Într-adevăr, 1988)|4571
Mihai Eminescu|Întunericul și poetul|ÎNTUNERICUL\n\nTu care treci prin lume străin și efemer,\nCu sufletu-n lumină, cu gândurile-n cer,\nPoet gonit de râsuri și înghețat de vânt\nCe cânți ca o stafie ieșită din mormânt,\nSfarmă-n stânca rece a ta nebună liră,\nCăci lumea este piatră și ea nu te admiră,\nCi tu, nebun și palid, la poalele ei plângi\nCa valul care cântă trecutul unei stânci,\nCe veștedă, bătrână se leagănă prin nori,\nCând stânca e eternă și valu-i trecător.\n\nPOETUL\n\nȘi tu crezi, geniu negru, că fără scop și țintă\nA lumei und-amară mă-neacă, mă frământă ?\nTu crezi că eu degeaba m-am scoborât din stele,\nPurtând pe frunte-mi raza a națiunii mele ?\nVoi să ridic palatul la două dulci sorori,\nLa Muzică și Dramă... în dalbe sărbători\nVoi să le-ngân viața și-n cupa lor aurie\nSă torn zi și-ntuneric, dureri și bucurie,\nSă văd trecutu-n viață, să văd româna dramă,\nCum din mormânt eroii istoriei îi cheamă,\nȘi muzica română chemând din munții-n nouri,\nDin stelele căzânde, din văile-n ecouri,\nDin brazii ce suspină l-a iernei vijelie,\nDin fluierul cel jalnic, din buciumu-n câmpie,\nChemând doina română, a inimelor plângeri,\nA sufletului noapte, a dorurilor stângeri.\n\nRomânu-n trecut mare, e mare-n viitor !\nȘi tu vrei ca poetul să fie trecător,\nPe-a țărei sale țărmuri să n-aibă ce să cânte ?\nDar nu-s colori destule în lume să-nveșmânte\nA munților Carpatici sublime idealuri,\nCe-noată-n a lui suflet cum noată-n mare valuri,\nȘi-n creierii-i aleargă de gânduri vijelii,\nCum ginii se sfaramă-n ruinele pustii.|1164
Lucian Blaga|Arhanghel spre vatră|Mă-ntorc de acum ca\nalbina spre stup,\ncu harul subt aripi\ncu-amurgul în trup.\n\nPe cumpăna lumii\no zi se înclină\nplină de fapte\nși fără de vină.\n\nDe câte ori calc\nprin brazda bătută,\nbuzele humei\npe tălpi mă sărută.\n\nMă-ntorc de acum spre\nvatra-n lumină.\nAdâncile mele\norzuri se-nchină.|3283
Adrian Păunescu|Muntele fără apă|Abia trăim în muntele fără apă,\ncu ochii căutând-o în zadar,\nmereu e-n preajmă şi mereu ne scapă,\nascunsă de o umbră de stejar.\n\nŞi fagii o mai ţin în rădăcină\nşi se numeşte rouă-n zori de zi,\nde năucirea ei ni-i setea plină\nşi apă-n somn de frunţi vom regăsi.\n\nNici nu mai ştim de unde-atâta verde\ncând apa a fugit demult din munţi\nşi-ntreagă uneltirea ei se pierde\nsub scutul mort al brazilor cărunţi.\n\nCând vine întunericul, când luna\npe toate pune tristul ei pustiu,\nîn văi, amăgitoare totdeauna,\necourile dorul apei ştiu.\n\nDar nu e apă, ci spre zori transpiră\ncopacii tragici care o conţin,\nOrfeu deschidratat, pe-o moartă liră,\nMai cântă despre ape care vin.\n\nCa despre un eveniment cât cerul,\nşi ca despre un mit răzbunător,\nca despre lună, unde stă oierul,\naşa vorbim despre un biet izvor.\n\nL-au nimerit după un colţ de stâncă,\nse strecura aproape vinovat,\nvoia răspuns la zestrea lui adâncă...\nŞi-astfel, cum l-au găsit, l-au şi captat.\n\nŞi muntele e tot fără de apă,\ndeasupra, ochii cerului sunt mari,\ncând văd cum piatra, de căldură, crapă,\niar noi nu punem preţ pe fântânari.\n\nAşa încât ni se usucă lancea\nşi câinii setoşi înnebunesc la stâni,\naici la Tarniţa, în munţii Vrancea,\nde dor de apă, devenim fântâni.|4530
Lucian Blaga|În lan|De prea mult aur crapş boabele de grâu.\nIci-colo stropi de mac\nşi-n lan\no fată\ncu gene lungi ca spicele de orz.\nEa strânge cu privirea snopii de senin al cerului\nşi cântă.\n\nEu zac în umbra unor maci,\nfără dorinţi, fără mustrări, fără căinţi\nşi fără-ndemnuri, numai trup\nşi numai lut.\nEa cântă\nşi eu ascult.\nPe buzele ei calde mi se naşte sufletul.|3329
Nichita Stănescu|Cântec de iarnă|"Noaptea a nins peste câmp cu pământ \nTu unde ești, în ce gând? \n\nCrengile zvelte si goale în bezne \ndansează întruna... \nUite-le sănii, uite-le glezne. \nNoaptea a nins peste câmp cu pământ \nsi crengile zvelte, si goale, cu luna \nluneca negre si-aiurea, întruna \ndanseaza întruna \n\nTu unde esti? \nÎn ce gând? \nfrunzele negre-ti cazură \ncu țoatele, oarbe-n cautătură? \n\nAh, de-ar mai fi în adâncul schilav si urât \ndoar o creangă cu roadele pline, \nsa m-adun, să mă-ntorc și să vin iar la tine: \n- ""Na un măr!""... și atât. \n\n\nJoi 1 Noiembrie 1956 \n(Poezia apare cu titlul ""Requiem"" și cu mici schimbări de ortografie în \n""Tribuna"", nr. 12, 22 martie 1957 - n.e.)."|1370
Nicolae Labiş|Odă soarelui|Te nasti din plasma zarii cu limpezimi de-albus,\nNe dai in semicicluri lumina ta prin raza -\nMa entuziasmeaza sublimul tau urcus,\nCaderea ta in hauri adanc ma intristeaza.\n\nCand urci, adapi pamantul cu sangele-ti ceresc,\nUcizi fara de mila bacterii ucigase.\nDar cand cobori sub zare, piticii se falesc\nCu umbre pieritoare, dar mari, dar uriase.|1654
Adrian Păunescu|De-o viaţă către tine|Spre tine vin, când spun că vin acasă,\nDeşi mereu mă risipesc pe drum,\nCe caldă e întoarcerea, acum,\nŞi bornele şoselelor m-apasă.\n\nMă tem că nu ştiu când şi nu ştiu cum,\nPe-o sanie, în iarna friguroasă,\nCei ce scrisori la tine-n poartă lasă,\nMă vor aduce într-un fel postum.\n\nCeva, probabil, se va întâmpla,\nCă mâinile ce eu le port cu mine\nAu şi plecat spre tine, să se-nchine\nŞi cred că ştiu şi tălpile ceva.\n\nOricum, am să ajung la casa ta,\nCăci am plecat, de-o viaţă, către tine.\n\nAdrian Păunescu\n(„Până la capăt”, 2003)|4439
Panait Cerna|Ecouri|Când, după zile lungi de jale\nCe-au mângâiat un trist amor,\nVă întâlniţi pe-aceeaşi cale,\nÎnlănţuiţi de-acelaşi dor,\n\nGrădinile în mii de feţe\nÎn cinstea voastră înfloresc,\nÎn crâng v-adastă cântăreţe,\nCe numai pentru voi doinesc;\n\nDe deznădejdi de mai-nainte,\nAcuma să zâmbiţi vă vine\nŞ-un gând vă luminează-n minte,\nCă viaţa-i cel mai mare bine.\n\nPe toate pune stăpânire\nA voastră inimă măiastră...\nNu, nu! Atâta fericire\nNu poate fi numai a voastră!\n\nSe pare că, nerăbdătoare,\nVieţile din viitor\nAud a voastră sărutare\nDin noaptea nefiinţei lor.\n\nŞi, dacă nebunii divine\nVă smulg în ceruri, tremurând,\nE că un neam întreg ce vine\nSe bucură cu voi în rând;\n\nŞi, dacă-n ora fermecată\nAsemeni zilelor păreţi,\nE că trăiţi, ca-n vis, deodată\nAtâtea mii şi mii de vieţi...|3794
Virgil Carianopol|Umbre|De cum am trecut de diguri,\nCăruța s-a-mbolnăvit dintr-o dată de friguri.\nAm dat drumul calului, fără frâu.\nDe-o parte și alta, porumbii, cu pistoale la brâu,\nMă priveau hoțește.\nÎi auzeam șoptind, parcă nu vorbeau românește.\n\nCăruța încărcată, parcă era de fier.\nPeste fân, se suise și noaptea până la cer.\nDeodată luna s-a arătat plină,\nÎnecându-ne în lumină.\nCalul s-a înfiorat și-a pornit mărunțel.\nLuna ca să-l ajute, a pus și ea un cal lângă el.\n\nPână-n satul vecin, au tras amândoi,\nMergând ca vântul printre șirurile de păpușoi;\nDupă aceea, când am ajuns în sat,\nLuna și-a luat calul și-a plecat.\n\nToată noaptea am mers fără îndemn,\nBocănind pe drum, ca un om cu picioare de lemn.\nDin când în când, luna mai venea\nȘi punea calul la căruța mea.\n\nCând am ajuns acasă, luna pierise.\nNoaptea nu știu pe unde sărise.\nSoarele, ca un pom pletos,\nÎși târa crengile pe jos…\n\n(din ciclul Cântece neauzite, din ant. Scrisori către plante, 1997|4341
Ion Minulescu|Romanţa celor trei romanţe|Mi-am zis:\nVoi scrie trei romanţe...\nŞi-n trei romanţe-mi voi închide,\nCa-n trei sicriuri de aramă, trei morţi iubiţi -\nTrei clipe reci -\nCe-mi stau în suflet împietrite,\nCa trei luceferi stinşi pe veci\nUitaţi în haos,\nCa pe-o cracă de chiparos trei crisalide...\n\nMi-am zis apoi:\nRomanţa primă\nVoi scri-o-n gustul florentin -\nAşa cum ar fi scris-o Dante când a zărit pe Beatrice -\nŞi-n fiecare vers voi pune atâta aur, cât se zice\nCă-ngrămădiră credincioşii\nPe groapa primului creştin...\n\nPe-a doua\nVoi sculpta-o-n ritmul eroticelor lesbiane,\nCu care-n Lesbos cântăreţii şi legendele nebune\nSărbătoreau pe blonda Venus.\nŞi-n fiecare vers voi pune\nCarmin din buzele acelor neasemânate curtezane...\n\nIar pentru-a treia\nVoi alege tot ce-i mai trist -\nVoi scri-o aşa\nCa-n versul ei să plângă glasul\nTristeţii nopţilor polare\nŞi-n versul ei voi pune verde -\nUn verde-mocirlos, în care\nŞi-or îngropa pe veci iubirea acei ce n-o vor mai cânta...\n\n\nMi-am zis:\nVoi scrie trei romanţe...\nDar azi, din aurul de-alt'dată\nŞi din carminul de pe buze\nNu mi-a rămas decât o pată -\nO pată verde, ce m-apasă ca şi o piatră funerară\nSub care dorm, ca-n trei sicriuri,\nTrei stinse-acorduri de chitară!...|3203
Nichita Stănescu|Autoportret|Eu nu sunt altceva decât\no pată de sânge\ncare vorbeşte.|3497
Victor Eftimiu|Epigramă - Statuia lui Carol I|Regele Carol al II-lea și statuia lui Carol I, reprezentat călare și fără chipiu\n\nCând unu-i mort şi altu-i viu,\nEu din dilemă astfel scap:\nPrefer pe cel fără chipiu\nAcelui fără cap.|2091
Cincinat Pavelescu|Sunt lângă tine...|Sunt lângă tine, te iubesc\nŞi văd cum altul te sărută,\nŞi-n loc să ţip, eu vă zâmbesc\nC-o bucurie prefăcută.\n\nCa şi cămila sunt, ce poartă\nPrin largi pustiuri africane\nApa întregii caravane\nŞi ea de sete pică moartă...|382
Adrian Păunescu|Adio|Degeaba-ți spun adio, că nici nu mai observi,\nCa turme de jivine distanțele-ntre noi,\nAlerg parcă spre zarea spitalelor de nervi,\nAcum nu mai e strigăt ce m-ar suci-napoi.\n\nȘi-acum îți uit adresa, te șterg voit din minte,\nFrumoasa mea cât spațiul acestei săptămâni,\nAm să-ți mai scriu poeme și-n târgul de cuvinte\nPutea-vei să le cumperi sau numai să le-ngâni.\n\nMereu pe la fereastra-ți va trece plin tramvaiul,\nMereu va fi o floare sus la etajul doi,\nSe vor juca burghezii cu viața ta de-a raiul,\nMereu voi ține-n suflet icoana despre noi.\n\nVei coborî în mâzga petrecerii vulgare\nSau vei rămâne-n casă să faci pe pânză flori,\nNici nu-ți mai spun adio, arunc un pumn de sare\nDintr-un buchet de lacrimi spre locul unde mori.\n\nTe las acestei triste urzeli provinciale,\nNu mă mai rog la tine, mă rog la Dumnezeu\nSă privegheze casa singurătății tale,\nSă fie invizibil ambasadorul meu.\n\nSă-ți fie mai ușoară întoarcerea din locul\nÎn care două ruguri s-au încleștat plângând,\nSă vină pentru tine măcar acum norocul,\nSă te găsească blândă la umbra unui gând.\n\nNu numai frunza pică, tot universul pică,\nStriviți plecăm în două direcții ca doi servi,\nCărăm melancolia, pierduta mea Florica,\nSpre două sanatorii de inimă și nervi.\n\nPrimește-această poză făcută din cuvinte,\nFotografia-n versuri a marelui prăpăd,\nTe scot încet din carne, te șterg atent din minte,\nDar când mă uit la aer, te-aud, te simt, te văd.|2155
Mihai Eminescu|Într-o lume de neguri...|Într-o lume de neguri\nTrăiește luminoasa umbră.\nMai întâi scăldată\nÎn ceți eterne și sure,\nÎnsă, încet-încet,\nRazele mari a gândirii\nNegurile albe pătrund\nȘi formează un arc albastru,\nClar senin în jurul lui,\nCe-a lui margini își găsește\nÎntr-a negurilor creți\nȘi-nainte, înainte\nZboară geniul de lumină.\nÎndărătu-i pintre neguri\nA rămas un fluviu clar\nDe albastru senin aer.\nÎn dungi supte, în cordele\nDe argint, ele suspendă\nFluturări și creți în calea\nRâului de-aer albastru,\nCe de cale îi servește\nMândrului geniu și nalt\nAl luminei.|1162
Adrian Păunescu|Vremuri grele|Vremurile grele care-au fost\nNe-au mai îndoit și ne-au și frânt,\nDar ne-au pregătit să suportăm\nVremurile grele care sunt.\n\nStânga are dreapta ei mereu,\nDreapta are stânga ei - firesc,\nLiberi sunt, dar se descurcă greu\nOamenii cinstiți care muncesc.\n\nUnde-a fost prăpăd e tot prăpăd,\nÎnsă e prăpăd de sens contrar,\nNu se-ntoarce vremea îndărăt\nNici la cel mai bun ceasornicar.\n\nLa grădină nu avem zăvor\nSă-i oprim pe hoții care vin,\nÎi va pedepsi hotărâtor\nLogica miresmelor de crin.\n\nNu-i dreptate, nu e cinste, nu-i,\nCi e răzbunare și păcat,\nCând, cu însăși arma crimei lui,\nAstăzi, vânătorul e-mpușcat.\n\nDupă tur urmează și retur,\nFiecare cu opusul său,\nNimeni și nimic nu este pur,\nNu există bine fără rău.\n\nNu există faptă de curaj,\nDacă nu există răi și hoți,\nN-are nimeni nici un avantaj,\nDacă-i libertate pentru toți.|4621
Radu Gyr|Răboj|Mi-aș face condei din oftat\nși din venin călimară.\nAș scrie cu rânjet de fiară,\ncu urlet și cu scuipat.\n\nSmulge-mi-aș zdrențe plămânii!\nScoate-mi-aș fierea să-mi scot!\nSă scriu cu oasele, cu hoitul tot -\nmânca-mi-le-ar cânii!\n\nNu mi-ar ajunge cuvintele,\nnici spinii, nici mătrăgunele.\nDați-mi să scriu cu furtunele\nși cu mormintele.\n\nCu smoală să scriu, cu ocale\ndin fundul iadului crunt.\nDe șapte ani nu mai sunt,\nnu mai sunt decât muget și jale.\n\nDe șapte ani temnița joacă,\njoacă pe pieptul meu ca un urs.\nFluvii de sânge au curs,\nmlaștini de lacrimi mă-neacă.\n\nȘapte ani, șapte milenii!\nCum să-i înscriu? Cu ce vitriol?\nFace-m-aș pălălăi și pârjol,\nlumea s-o mistui în focul gheenii!|3989
Benjamin Fondane|În evul mediu|În mintea mea se deapănă icoane\nDin ce în ce tot mai extravagante;\nMă văd în echipaje elegante\nÎmpodobite în luciuri de blazoane.\n\nPe cai și-n litiere văd baroane\nLa gât cu sclipitoare diamante.\nIar eu pudrat alăturea de-un fante\nAdmir vârtejul sec de milioane.\n\nEu sunt marchiz și tu o castelană;\nȘi când tu-mi zbuciumi inima-mi sărmană,\nLăsându-te la pieptul fiecărui,\n\nÎn față-ți mă înclin cu-o reverență,\nȘi mă întorn râzând, pe când tu stărui\nÎn urma mea: „Ah, ce impertinență!”|259
Mateiu Ion Caragiale|Dregătorul|Smerit stă, dar privirea-i drăcească, aţintită,\nTrăieşte chiar pe pânza ce-l poartă-ntruchipat,\nIar grijile şi truda adânc îi au brăzdat\nDe cute faţa stinsă, firavă, ofilită.\n\nCu duhul său cel ager, cu mintea-i iscusită\nEl multe uneltit-a şi câte-a şi-ndurat,\nCa-ncet, treptat, s-ajungă, slăvit şi tămâiat,\nŞă ţie ţara-ntreagă sub gheara-i răstignită.\n\nDe jale şi de groază cumplit semănător,\nAtotputernicia-i de mare dregător,\nÎncununat de faimă fu fără ţărmurire,\n\nAşa că astăzi lumea se-ntreabă în zadar\nCe patimă ascunsă sau ce dezamăgire\nSe-oglindă peste veacuri în zâmbetu-i amar?|3459
Adrian Păunescu|Cu noi e Dumnezeu|Azi lumina din lumină,\nPământu-n trupuri ne e greu,\nDar e ușor când se închină:\nCu noi e Dumnezeu.\n\nAm ostenit de-atâta noapte,\nDar vom ieși din defileu\nPentru lumina sfintei șoapte:\nCu noi e Dumnezeu.\n\nNu suntem niște animale\nCu suflet amânat mereu,\nÎn noi e milă și e jale\nCu noi, cu noi e Dumnezeu.\n\nLuați lumina din lumină,\nPaharuri curg din minereu,\nCredința noastră e creștină,\nCu noi e Dumnezeu.|2222
Adrian Păunescu|Amor cubist|La margini te chem,\nSă fugim undeva,\nCă şi sufletul meu\nE o mahala.\n\nSă mergem într-o seară departe-n mahalale\nŞi noaptea să ne lege cu negurile ei,\nŞă-ţi dau îmbrăţişarea, mai vrei sau nu mai vrei,\nŞi eu să cad în focul îmbrăţişării tale.\n\nAi vrea să fie iarnă, ai vrea să fie toamnă,\nAi vrea ca liliacul să înflorească brusc,\nSă-ţi fiu arheologul, tu - vasul meu etrusc,\nAi vrea să fie o vreme ce nu ştii ce înseamnă.\n\nDar, hai în mahalale ţinându-ne de mână,\nPe străzi cu becuri stranii de-un galben-violet,\nCând picură cişmele pe lângă un bufet\nCu firma povârnită şi preţuri la-ndemână.\n\nParalelipipedic trăim în nopţi egale,\nIubirea noastră moare într-un oraş cubist,\nS-o inventăm întreagă, cât eşti, cât mai exist,\nÎmbracă-te aiurea şi hai în mahalale.|2164
Radu Gyr|Câte-nțeleg, n-am înțeles...|Câte-nțeleg, n-am înțeles,\nDar aș lua toate câte las.\nDin ce-am cules și n-a rămas,\nDin ce-a rămas și n-am cules.\n\nAzi din frântura unui ceas\nEternități aș ști să țes.\nȘi din ce ieri credeam eres\nLumi noi mi-aș scrie pe atlas.\n\nCâte-am stricat, câte n-am dres\nLe-aș face-acum iconostas\nȘi-aș bea cu sete tot mai des\n\nDin flori ce mor la orice pas\nDin ce-a rămas și n-am cules,\nDin ce-am cules și n-a rămas.|3855
Cincinat Pavelescu|Pro domo|Întocmai ca un vierme de mătasă\nCare-şi zideşte singur locuinţă\nDin firul său, eu am o năzuinţă\nÎn al meu suflet să-mi clădesc o casă;\n\nTot ce-am visat, dar n-a avut fiinţă,\nCa din pământ aş vrea acum să iasă.\nDin amintiri şi doruri să se ţeasă\nUmbrare de ispită şi căinţă.\n\nPe fiecare zi, în pacea serii,\nCăminul meu să suie spre tărie,\nUn stâlp cioplit din marmura durerii.\n\nŞi gata când va fi să se ridice\nClădirea mea de artă şi mândrie,\nNici trăsnetul, izbind-o, să n-o strice.|370
Nichita Stănescu|Parcă dormim şi visăm|Parcă dormim şi visăm, îmi spuse ea,\nşi eu am crezut-o, pentru că devenea\nmai grea sau mai uşoară după voie\nasemenea păsărilor în zbor.\n\nAlergam în sus pe scările de beton\nşi ea ridica din îmbrăţişarea mea\ndoi ochi lucioşi, argintii,\nspre un cer inventat chiar atunci.\n\nPrivirea ei topea zidurile,\nîmi rănea obrajii din care\nsângele-mi izbucnea spre trecut\nnedureros, în cascadă.\n\nParcă dormim şi visăm, îmi spuse ea.\nAlergam în sus. Scara de beton\nse sfârşise demult. Şi clădirea.\nTrecuserăm şi de viitor. Cuvintele\nrămăseseră în urmă. Şi poate nici noi \nnu mai eram.|1506
Adrian Păunescu|Cuvânt cu chip|Dacă-aş avea cuvintele pe limbă\nCum am iubirea-n inimă, ţi-aş spune\nCă eşti-prea-dulcea-mea-deşertăciune\nCare cu alta, pururi, nu se schimbă.\n\nCât de limbut sunt eu, în restul vremii,\nAşa tăcut îţi dau ocol în lume,\nParcă mă tem să nu mi se consume\nCuvânt şi gând ca dublele la remi.\n\nEu, care spun cuvinte în neştire,\nDeodată, văd că - de atâta vreme -\nPlămânii mei, ca şi când mult s-ar teme,\nMai au numai curajul să respire.\n\nCând voi vorbi, întregul gând spunându-l,\nCu chip, cu tot, se va urni cuvântul.\n\nAdrian Păunescu\n(„Repetabila povară”, 1974)|4437
George Coşbuc|Biserica ruinată|Biserica stã tristã pe golul mal al mãrii -\nO noapte-a fost, cumplitã, iar valul revãrsat\nCu vuiet îngropat-a sub el întregul sat.\nSi bârne si cadavre si semne-ale pierzãrii\nRãmaserã-n amestec prin mucedul nãmol\nCând apa se retrase lãsând iar câmpul gol.\nCând trec corãbierii în dreptul ei, pe mare, \nFac cruce, si cu vâsla bat apa mai grãbit.\nSe joacã vântul jalnic cu clopotul dogit, \nPrin spartele ferestre cântând cu disperare.\nAmurgul vine rosu, vin galbenele zori, \nSi noaptea peste lunã trec turmele de nori, \nEa stã, tãcutul martur, pe vesteda colinã\nUmplând singurãtatea de spaimã si fiori...|634
Nicolae Labiş|Poezia|Deşi-i din implicaţii şi rămurişuri pure\nOri din cristale limpezi ce scânteind se rup,\nIntrând în ea, să tremuri ca-n iarnă-ntr-o pădure,\nCăci te ţintesc fierbinte, prin gheţuri, ochi de lup.|3720
Magda Isanos|Cum povesteste viata|La-ncheietura mainii mele-ascult\ncum povesteste viata, si ma mir,\nsi-mi amintesc si-acuma c-am fost fir\nde iarba, si-am fost scoica, mai demult.\n\nSi poate mai-nainte-am respirat\npe-ntinderile vaste, si-am privit\nin fata cerul tainic si-am dorit\nsa nu mai fiu ocean, si-am fost uscat.\n\nEu stiu ce simt copacii care cresc,\nsi fructele pe creanga cand se coc,\nce simt vulcanii care izbucnesc,\nc-am fost copac, si ramura, si foc.\n\nCu serpii pe nisip am stat la soare\nsi-am mers la vanatoare, si-am ucis,\nin piatra spaima gandului mi-am scris\ncand imi facusem brate din picioare.\n\nSi cate somnuri nu mi-au trebuit\nca de la capat truda sa mi-o iau,\nsi multe le-am uitat, dar pururi eu\nam fost, si niciodata n-am murit.|1022
Mihai Eminescu|Eu nu cred nici în Iehova|Eu nu cred nici în Iehova,\nNici în Buddha—-Sakya-Muni,\nNici în viață, nici în moarte,\nNici în stingere ca unii.\n\nVisuri sunt și unul ș-altul,\nȘi tot una mi-este mie\nDe-oi trăi în veci pe lume,\nDe-oi muri în vecinicie.\n\nToate-aceste taine sfinte\n—— Pentru om frânturi de limbă ——\nÎn zădar gândești, căci gândul,\nZău, nimic în lume schimbă.\n\nȘi fiindcă în nimica\nEu nu cred —— o, dați-mi pace!\nFac astfel cum mie-mi pare\nȘi faceți precum vă place.\n\nNu mă-ncântați nici cu clasici,\nNici cu stil curat și antic ——\nToate-mi sunt de o potrivă,\nEu rămân ce-am fost: — romantic.|1144
Radu Gyr|Rondelul unui om|Biet om cu fire și necaz,\nbiet om cu zâmbete pe gură.\nȚi-aud blestem, îți simt custură,\nîți văd lumina pe obraz.\n\nDe mii de ani tot vii din ură,\nsă plângi cu nuferi ca un iaz.\nBiet om cu fire și necaz,\nbiet om cu zâmbete pe gură.\n\nAcelași om, aceiași zgură,\ncu-același soare în pervaz,\ncu-același pumn ce nu se-ndură.\nBiet om cu zâmbete pe gură,\nbiet om cu fire și necaz.|4023
Mihai Eminescu|În modul vechi soarele sună|În modul vechi soarele sună,\nCu sferi surori se-ntrece-n cânt,\nȘi calea lui [din veci] prescrisă\nȘi-o împlinește-n marș tunând.\n\nFața-i la îngeri dă tărie,\nDeși nu știm al lui temei,\nFaptele nențeles de-nalte\nMândre-s ca-n ziua cea dintei\n\nIute, iuțime nențeleasă,\nPământu-nvârte-a lui comori;\nZiua ca raiul luminoasă\nO schimbă noaptea cu fiori;\n\nMarea ce-nalță râuri late\nDe-a stâncilor adânc tărâm\n\n *Ultimele 2 versuri lipsesc.|1156
Tudor Arghezi|Miezul nopţii|"Fie nori, fie senin,\nNoaptea gîndurile vin,\nÎntrupate, nu în vis.\nNu ştiu cine le-a trimis.\nŞi mă-ntreabă : "" Ce-ai făcut\nDe cînd nu ne-am mai văzut ?\nCe-ai făcut în timpul zilei ?\nAi dat dajdiile milei ?\nAi dat dragoste şi pace ?\nI-ai dat dragostei pomană ?\nAi pus vrăbiilor hrană,\nFlorilor apă-n ghivece,\nIngrijat că ziua trece ?\nAi cernut din praf şi tină\nVreo fărîmă de lumină ? -\nStrînse, gîndurile-ntreabă,\nGînd cu gînd şi împreună, -\nSpune de-ai făcut o treabă\nÎmplinită-n vreme bună ? ""\nSă răspund la întrebare\nParcă vorba ei mă doare\nŞi răspunsul vine greu :\nMi-am făcut puţinul meu.\nO să caut să m-ascult\nDe pot face şi mai mult.\nÎnsă mergeţi şi-ntrebaţi\nCe-au făcut şi ceilalţi fraţi.\nNu cumva furaţi de şoapte\nZiua lor e tot o noapte ?"|4179
Vasile Alecsandri|De crezi în poezie…|De crezi în poezie,\nÎn sfânta armonie\nDin boltele cereşti,\nCând noaptea-nseninată\nLuceşte-ncoronată\nDe stele ce iubeşti;\n\nDe crezi în tinereţă.\nÎn gingaşa frumuseţă\nCe-aprinde dulce dor,\nŞi-n tainica uimire\nCe-nsuflă-a ta privire,\nO! scumpul meu odor!\n\nDe crezi în al tău frate,\nÎn suflete curate,\nÎn cer, în Dumnezeu…\nPrecum eu cred în tine\nCa în cerescul bine,\nCrede-n amorul meu.|1994
Grigore Alexandrescu|Cantec vechi|La curte la Stefan-Vodă\nS-au strâns boierii la vorbă;\nStau închişi, se sfătuiesc:\nOstaşii la uşi păzesc.\nCrez, vreun bine nu gătesc,\nCe ştii ce mai născocesc!\n\n— „Beti, boieri, si ospătați,\nŞi în urmă vă culcați,\nŞi vă sculați în prânz mare\nSă plecați la vânătoare\nDupă păsări gălbioare,\nCe sunt lesne la vânare\nŞi uşoare la purtare,\nCând îți avea vreun zor mare.\nNoi le vânam asudând,\nIar voi pe saltea sezând,\nCăci ne jupuiți pe noi\nŞi vă-mbogățiți pe voi!\n\nDă-vă Dumnezeu cel mare\nSă facem noi vânătoare,\nCu flințulița-n spinare\nDupă corbi cu barbă mare!”|2979
Radu Gyr|Rondelul unei cupe|Mă-mbăt sălbatic, uneori,\ndintr-o cumplită cupă sfântă,\ncu vin sclipind a spadă frântă,\nsau sângerând adânc a flori.\n\nÎn ea sunt râpi care-nspăimântă\nși tremur dulce de viori.\nMă-mbăt sălbatic, uneori,\ndintr-o cumplită cupă sfântă,\n\nEu gem și cupa se frământă.\nPrivesc în ea și văd vâltori,\no iau în mâini și cupa cântă...\nDintr-o cumplită cupă sfântă,\nmă-mbăt sălbatic, uneori.|4011
George Topîrceanu|Fata tristă|Firul gândului frumos\nUn suspin mi-l taie,\nCă de-atâta vreme cos\nSingură-n odaie.\n\nŞi doar mâna mea, cu greu,\nFlori de fir împarte.\nFlori aleg, — dar gândul meu,\nGândul mi-e departe! \n\nUneori, când ţin la piept\nStrânsă cusătura,\nÎnchid ochii şi-l aştept\nSă-mi sărute gura. \n\nIar când umbra serii vine\nDorul creşte-n mine\nŞi tristeţea mă doboară\nGrea, ca o povară…\n\nO, ştiu bine că-n zadar\nDragostea mă mână\nSă-l aştept cu lacrimi iar\nNoaptea, la fântână. \n\nNu mai vine să-i şoptesc\nDorurile toate\nŞi la sân să-i încălzesc\nMâinile-ngheţate! \n\nCi doar vântul nopţii rece\nFruntea mi-o sărută,\nPeste codri luna trece\nGalbenă şi mută.\n\nLung suspină-n freamăt greu\nFagii de pe coaste…\nNoapte dulce, dragul meu\nA plecat în oaste.|702
Cincinat Pavelescu|Poet|Ah, să găseşti o formă nouă!\nSă uiţi şi spaţiul şi timpul,\nCum florile renasc din rouă,\nCu versul tău să-nvii Olimpul.\n\nSă fecundezi sterila minte\nCa pe un câmp secat de plug,\nŞi să străbaţi tot înainte\nNeştiutor de nici un jug.\n\nSă-nvingi prostia-mbătrânită\nŞi din noroi spre cer să zbori,\nŞi să-mpingi lumea-nmărmurită\nSpre alte mândre aurori.\n\nŞi-apoi, sub buclele-ţi cărunte,\nFurat de gloria-ţi întreagă,\nSă mori, şi alţii p-a ta frunte\nCununi şi lauri să culeagă.|367
Radu Gyr|Adânc|Și când mă-ngropi cu totu-n mângâiere,\nm-afund, pierdut, adâncului desfăt\nca-n maldăre de floare de omăt,\nde unde nu mai știu înapoiere.\n\nȘi-n părul tău când clipa mi-o îmbăt,\nca-n mari păduri de noapte și tăcere,\nmă-nec întunecimii ce mă cere,\nsă nu mai știu potecă îndărăt.\n\nȘi când mă uit în ochii tainei tale,\ncad, amețit, în ei și mă scufund\nîn nesfârșita lor lumină moale,\n\nîn dulcea veșnicie fără fund,\nde unde nu se-ntoarce nici o cale,\ndar unde toate căile se-ascund...|3816
Elena Farago|Lumini de amurg|Lumini de-amurg, maiestre beteli\nCe se ivesc, furis, prin stor,\nSi cresc si curg, unite-n pilc luminator,\nSau se-ntretaie,\nSi luneca, razlete, prin umbra din odaie,\nPin' se izbesc in cale de-un lucru lucitor,\nSi iar se string si se resf ring,\nDe pare ca atunci rasar\nin pletele-minuni, ce par o scama de curcubeu.\nCum se resfirasi jurul meu\nPe carti, pe zid,\nPe-un vas de flori, pe-o rama\nDe vechiul argint din care,\nCa retrezit la viata de razele fugare,\nCe l-au impodobit,\nZimbeste-un mort iubit\nSi-n ginduri imi recheama\nUn drag amurg din vremi.\n\nFiti binecuvintate\nLumini din tristul astazi\nOri din nemaiuitate\nAmurguri dragi din vremi\n\nFiti binecuvintate,\nLumini de-amurg, ce-n picla durerii\nMi-ati razbit farimi de curcubeie,\nSi mi-ati impodobit\nDe-atitea ori sfioasa, mocnita-nfatisare\nA lucrurilor scumpe, pe care o piaza-rea\nSi-a apasat cu-ncetul haina imbratisare\nCe-a-ntiparit si-n ele ceva din tinga mea.|543
Tudor Arghezi|Viii şi morţii|O regulă te-ndeamnă să nu scrii\nDecît de bine despre vii,\nCă lucrurile judecate\nTrec pentru tine-ntre păcate.\nPorunca e să rabzi din greu,\nCă judecata-i a lui Dumnezeu.\n\nTot regula te-ndeamnă să te porţi\nSfiios, cuviincios şi cu cei morţi.\nC-au apăsat, c-au prigonit\nStăpînii timpului, trăit\nÎn plînsete şi suferinţă,\nTu întăreşte-te-n credinţă\nŞi rabdă aprig, semenule meu,\nCă-i pedepseşte bunul Dumnezeu ...\n\nDe altfel dogma-nvaţă pe mişei\nCă orice stăpînire-i de la El,\nCă focul, sîngle şi fierul\nI le-a trimis spre pocăinţă cerul,\nÎn numele săracului Hristos,\nŞi că s-a-nvrednicit de ele cu prisos.\nÎngenuncheat, bolnav şi mut,\nE singurul tău merit cunoscut,\nŞi pocăinţa ta îndătinată\nE singura şi marea ta răsplată.\n\nDeci morţi şi vii s-au înţeles\nSă ocolească orişice proces,\nŞi unii pe ceilalţi îi spală\nCu un principiu mistic de morală,\nŞi adevărul, astfel, îl înşeală,\nCa nu cumva să iasă la iveală.\nMinciuna şi făţărnicia\nŞi-asigură atotputernicia.\n\n1963\n\nTudor Arghezi -VERSURI - 1980|4241
Radu Gyr|Suflet|Acum l-aș frământa din piatră goală,\nacum din coama apelor lățoase\nși i-aș da când oftat de chiparoase,\ncând glas de fier zbârlit pe nicovală.\n\nScorni-mi-l-aș pe rând și din baroase\nși din azur fierbinte și din smoală,\nsă sune a bronz, să geamă a răscoală\nși, dogorind, a miere să miroase.\n\nAșa l-aș vrea: să gâlgâie, să tune,\nsă fiarbă, să surâdă și să spere,\nba dulce ca o albă rugăciune,\n\nba crâncen ca un trăsnet în cădere;\nși dacă-i scol din flăcări zbor și strune,\nsă-i dau din lacrimi sfântă-ngenunchere.|4062
Nicolae Iorga|Luptă!|Acel ce 'n mijloc de vrăjmaşi\nNu ştie calea să şi-o taie,\nAcel a căruia văpaie\nO stinge vântul pătimaş.\n\nAcela nu e legiuit\nStăpân în lumea 'nchipuirii:\nCu mirul sfânt al nemuririi\nN'a fost din leagăn miruit.\n\nCu groapa care îl ascunde\nFiinţa i se nimiceşte,\nCăci a fugit din locul unde\nSe moare, dar se biruieşte.|1612
George Coşbuc|Polemică literară|Susţii că Iuliu Cezar mânca des murătură?\nStupidule! Citeşte în pravila Moldovei.\nCe? Slav e rădăcina ceaslovului şi-a slovii?\nŞi morcovii-s dactilici! Curat caricatură.\n\nTu zici că fur citate? Dar toţi măgarii fură!\nŞi nici nu-i furt: în dogme oprescu-l blagoslovii!\nDe mai repeţi citatul grecesc: Quod licet bovi,\nLa proxima-ntâlnire îţi vâr umbrela-n gură.\n\nEşti idiot! De vorbă nu stau c-un de-alde tine,\nDar dacă nu-ţi ţii gura, să ştii că-s hotărât\nSă-ţi scriu d-acum răspunsuri lipsite de ruşine.\n\nŞi de mai vii cu fleacuri, eu vin numaidecât\nCu altele, că-n urmă de ştii să-njuri, te ţine\nCă şi eu ştiu! şi-aibi grije că-ţi sar odată-n gât!|658
Ion Minulescu|Göttderdämmerung|Or,\nÎn ziua-aceea cerul, înnegrit de fum,\nPărea\nUn tavan de catedrală ce se năruie;\nIar fumul\nDin clopotniţele-aprinse\nDeschidea-n albastru drumul\nAltui fum mai greu, mai negru...\nŞi albastrul se-nnegrea...\n\nArd bisericile toate...\nArd Credinţele bătrâne...\nArd Cristoşii\nŞi Trecutul —\nArde parcă lumea-ntreagă...\nCe Nebun venit de-aiurea nu putu să ne-nţeleagă?\nCe-ndrăzneţ aprinse focul ereziilor păgâne?\nŞi ce nou Profet veni-va să clădească-n noi cuvinte,\nCasa celui care n-are nici sfârşit,\nNici început?...\nCine-o să ne-nveţe iară ce-am uitat —\nTot ce-am crezut?...\nCine-o să ne ierte nouă ce-om greşi de-aci-nainte?...\nCine-o să ne-ndrepte paşii spre mai bine?\nÎn război,\nCine-o să ne poarte-armata spre victorii?\nŞi pe Mare\nCine-o să le-arate calea iahturilor călătoare?...\nCine-o să ne-adoarmă-n inimi teama zilelor de-apoi?...\n\n\nŞi mulţimea-nspăimântată\nSpre clopotniţele aprinse\nSe-ndrumează grupuri-grupuri...\nCei Cuminţi privesc plângând —\nPlâng ca resturile unei colosale-armate-nvinse —\nIar Nebunul stă deoparte şi zâmbeşte fredonând:\n— Götterdämmerung!…|872
George Topîrceanu|Copilul|In noaptea trista care ne desparte,\nTu poate simti in jurul tau suspine\nSi falfairi de aripi si de soapte...\nE dorul meu ce vine de departe\nSi ostenit adoarme langa tine,\nCuminte ca un fluture de noapte\nCe s-a lasat la capul tau, pe-o carte\nInchisa de la sine\nCand ai simtit ca somnul ne desparte...|690
Dimitrie Anghel|Stejarul şi vâscul|"Pusese ani de zile să crească nalt stejarul...\nRotundă umbră scrie acum sub el umbrarul,\nDar dânsul singur ştie în lumea lui umilă,\nCa un poet ce-adună visând filă cu filă,\nComoara lui de visuri, cât timp a fost să-ndure\nMâhnitul întuneric ce doarme în pădure\nPăn' să-şi înalţe fruntea, şi-n nopţile cu lună,\nSă-şi potrivească-n creştet frumoasa lui cunună.\n\nEl singur şi-aminteşte acum duios şi cântă,\nCăci azi se simte tare, şi nu-l mai înspăimântă,\nCumplitele furtune ce-odat' îl cercetară,\nSenin îşi pleacă fruntea sub arşiţa de vară,\nLung răbdător stă-n faţa suflărilor de ghiaţă,\nCăci îndărăt se simte bogat de-o-ntreagă viaţă\nDe visuri şi revolte, de lacrimi şi-augurii,\nCu care să trezească tăcerile pădurii.\n\nDuios îşi aminteşte, şi crengile lui toate,\nAsemeni unei harpe cu strune fermecate:\nCu viers de păsărele, cu lacrime de ploaie,\nCu taina ce şi-o spune mereu foaie cu foaie.\nLa cele patru vânturi ce plâng din boltă-n boltă\nSonor pornesc să cìnte, când imnuri de revoltă,\nCând cântece de lume, iar codrul cu mirare\nSe pleacă şi ascultă cereasca lui cântare.\n\nDar într-o zi de-odată, de sus din nalt de ramuri,\nUn pripăşit pe lume, un vâsc, un fără neamuri,\nTrăind din însăşi viaţa vieţii lui, cu ură\nA prins să-l dojenească. — ""Ah, cum se mai îndură\nSă-l mai asculte lumea!... Ascultă-mă mai bine:\nSă nu mai cânţi de-acuma făr' să mă-ntrebi pe mine\nDe vreai în cartea vremei să ai şi tu un nume...\nNorocul tău, sermane, că sunt şi eu pe lume.""\n\nUimit a stat stejarul, şi-apoi prins ca de-un zbucium,\nS-a scuturat cu scârbă, şi-n urmă ca un bucium\nA prins prelung să geamă, să plângă şi să-ngâne:\n— ""De cer să mă apropii tu m-ai lăsat, stăpâne,\nŞi glas ca să te laud mi-ai dat, dar dacă toate\nMi le-ai fost dat cu preţul să port un vâsc în spate,\nTrimite-ţi, atunci, Doamne, asupra mea furtuna,\nCăci eu nu mai sunt vrednic să-ţi port de-acum cununa!"""|465
Adrian Păunescu|În aşteptarea zorilor de zi|Nu se mai face ziuă pe pământ,\nE numai noapte fără lecuire\nŞi nu mai poate omul să respire\nCă oasele în trup la el s-au frânt.\n\nŞi e atâta doliu-n calendar,\nŞi e atâta moarte peste lume,\nPoeţilor le-apar numai postume\nŞi zorii zilei nici nu mai apar.\n\nAcum par toate păsările corbi,\nAcum culorile nu mai există,\nE-atâta unanimă noapte tristă\nCă nici nu ştiu dacă nu suntem orbi.\n\nŞi, totuşi, cât ni-i dat a vieţui,\nCu toate generaţiile treze,\nNoi vom rămâne toţi la metereze\nÎn aşteptarea zorilor de zi.|2297
Alexei Mateevici|Mangaiere|Cand scarba inima iti arde,\nNadejdea-n suflet ti se stinge,\nCand primprejur nu af li dre ptate,\nIn lupta versi sudori de sange.\n\n\nCand patimind slabesti, crestine,\nTu de obida rautatii,\nIn toate clipele vietii\nSa stii ca Domnul ii cu tine!\nSi fie-ti patima nespusa,\nSi para-ti cat de grea scaparea,\nLumina zilelor apusa,\nSa stii ca-n cer ii indurarea.\nCand cr ucea vietii te doboara\nPe tine la pamant, crestine,\nGrozava soarta te-nfioara,\nFa-ti pace: Domnul e cu tine!\nMartie|233
Nichita Stănescu|Zvon|Fiarele înainte de zori\nîşi scutură de pe sine tandrele putori,\ndamfurile, izurile,\npătratele, prismele.\n\nRăsare obişnuinţa, legea, idolul\nnenăscutul, vag-plodul.\nEste neliniştea care vesteşte\nfiecăruia în singurătate că este.\n\nAdică sudul,\nadică nordul.|1603
Mihai Eminescu|De-atâtea ori...|De-atâtea ori am fost să mor,\nDe dragul dragii mele...\nCe s-au ales de-atât amor,\nO, stele, eternelor stele?\n\nȘi viața toată mi-am închis\nGonind la idealuri...\nCe s-au ales de-atâta vis,\nO, valuri, eternelor valuri?|1121
Mihai Eminescu|Între pasări|Cum nu suntem două pasări,\nSub o streașină de stuf,\nCioc în cioc să stăm alături\nÎntr-un cuib numai de puf!\n\nNu mi-ai scoate oare ochii\nCu-ascuțitul botișor\nȘi alăturea de mine\nSta-vei oare binișor?\n\nParcă mi te văd, drăguță,\nCă îmi zbori și că te scap,\nStând pe gard, privind la mine,\nAi tot da cochet din cap.\n\nIară eu suit pe casă\nȘi plouat de-atât amor,\nM-aș îmfla ursuz în pene\nȘi aș sta într-un picior.|1163
Dumitru Iacobescu|Noapte fantastică|Pe străzi necunoscute mă duc la întâmplare;\nÎn juru-mi: negru, negru,\nUn negru fin și umed ca un adânc de mare.\nArare, la răspântii, vreun felinar ursuz,\nDormind pe-un vârf de poartă,\nCu inima voalată de o tristețe moartă,\nPrin care stăpânește odihna - doar amanții\nȘi șoarecii veghează\nȘi-n juru-mi: negru, negru.\n\nDar iată că se rupe o aripă de nor\nȘi luna bosumflată pe-un fond lăptos apare.\nRămân uimit o clipă, mă taie un fior,\nÎncep să dau hipnotic din mâini și din picioare,\nȘi tot mai îndărătnic, mai iute, mai stupid,\nMă învârtesc în stradă - un titirez livid.\n\nAș vrea să mușc văzduhul, aș vrea să mă incaier\nCa umbră, cu tăcerea, cu golul, cu... Ba nu!\nUn neînvins elan\nMă zvârle spre o casă,\nM-agăț de un burlan,\nPiciorul meu se suie pe trepte moi de aer,\nMai sus, mai sus,\nPe albe-acoperișuri lunaticii se-adună,\nPisicile scandează o arie nebună,\nȘi-o mână nevăzută aruncă flori din lună.|2858
Radu Gyr|Germinație|Revarsă aur zările din goarne.\nSub vântul moale, murmurul agrest\no liră e din miază-zi în Est,\nși parcă harfe freamătă și-n carne.\n\nPlugarul dârz, cu discobolic gest,\nîndeamnă boi cu fulgere pe coarne\nzei vechi de lut în brazde să răstoarne\nși-n loc să-ngroape soarele celest.\n\nPe câmp aleargă zorile sirepe.\nEl, brațe tari și chip de voievod,\ndă duh țărânii și botează stepe,\n\nrostind, pe când scântei azvârle-n glod,\n- un dumnezeu ce veacurile-ncepe:\nLumină totul facă-se și rod!|3905
Ion Minulescu|Cântec (În ochii tăi ca-n două oglinzi însufleţite)|În ochii tăi ca-n două oglinzi însufleţite\nAmurgul îşi răsfrânge privirea-nsângerată\nŞi ochii tăi sunt roşii ca două flori de mac\nPlutind împerecheate pe luciul unui lac.\n\nÎn ochii tăi amurgul, uşor, pe nesimţite,\nSe stinge ca lumina din candela uitată\nŞi ochii tăi din roşii se-ntunecă şi par\nDoi ochi tăcuţi de sfântă pictaţi într-un altar.|867
George Coşbuc|În şanţuri|Burcel în şanţ muri strivind\n O tigvă păgânească,\nŞoimu-n rădvan căzu răcnind:\n Moldova să trăiască!\nCurcanul cel voinic şi bun,\n El, Peneş, spune-acestea,\nDar n-a spus tot. Eu vreau să spun\n Deplin acum povestea.\n\nBurcel era oltean, un pui,\n Ajuns din întâmplare\nÎntre flăcăii din Vaslui,\n Viteaz minune-mare.\nIar când muri, strivind în şanţ\n O tigvă păgânească,\nStrigat-a bietul dorobanţ:\n Muntenia să trăiască!\n\nBurcel şi Şoim, trăsniţi în zbor\n Căzură-n şanţ deodată;\nStrigând deodată ţara lor\n Cea-n două despicată.\nAlăturea de ei gemea\n Căzut şi căpitanul,\nIzbit de moarte se trudea\n Cu ochii-nchişi sărmanul.\n\nEl auzise pe cei doi\n Ce spuseră-n cădere,\nŞi jalnic se-nălţă-n noroi,\n Privindu-i cu durere.\nŞi zise-apoi: „O ţară e,\n Cum una ni-e mânia!\nMuntenia, Moldova — ce?\n Trăiască România!”\n\nAtunci şi Şoimul şi Burcel\n Cu faţa înseninată\nPriviră lung şi-adânc la el,\n Şi-au tresărit deodată.\nSpre-acelaşi loc, spre nord privind,\n Şi sus apoi, tăria,\nToţi trei strigar-atunci murind:\n Trăiască România!|651
Elena Farago|Fără cuvinte|Si nu-i stiuta soapta a gandului - ci cand\nStapan se-nalta dorul tacerilor din minte,\nE-un cantec ce nu-si are nici nume, nici cuvinte\nNu-i ruga, si nici jale, si-i totusi trist si bland.\n\nSi nu ma-ncerc vreo vorba sa-i potrivesc, ma tem -\nCa l-as preface-n ganduri, si gandurile dor,\nCa-s razvratiri nebune adesea-n graiul lor,\nPe cand supusa sortii asa-s si doar te chem...\n\nIsi creste vremea stavili pe drumul dintre noi\nSi tot mai greu le numar, si-s tot mai ne-ndurate...\nCe bine le mai stie tacutul cant pe toate\nSi nu stiu cine-mi spune ca il asculta doi...|538
Elena Farago|Doi frați cuminți|Noi suntem doi frați, în casă\nȘi nu ne certăm deloc,\nȘi suntem tăcuți la masă,\nȘi cuminți în orice loc.\n\nAvem hamuri, cerc și minge,\nCând pe-afară ne jucăm,\nIar când plouă, ori când ninge,\nLiniștiți în casă stăm.\n\nȘi cu jucării frumoase\nNe jucăm tot amândoi,\nPe când mama nostră coase,\nOri citește, lângă noi.\n\nMama noastră ne vorbește\nȘi ne mângâie duios,\nIară seara ne citește\nOri ne spune-un basm frumos.\n\nȘi ne-nvață lucruri multe,\nȘi frumoase, stând cu noi,\nȘi îi place să ne-asculte\nCând vorbim noi amândoi...\n\nȘi în gândul nostru-ntruna\nAuzim povața ei:\n- Fiți cuminți întotdeauna\nȘi fiți buni, copiii mei!...|536
Nichita Stănescu|Estompare|Din ce în ce te stingi, te ştergi\nde peste sternul meu, faptura,\ndira lucindă şi, de melci,\ntandra arsură.\n\nAbia te ţin într-un cuvânt,\nori în albastrul meu iris,\niarba-ncolţind dintr-un pământ\nde somn, de vis.\n\nDacă-nchid ochiul, te strivesc în pleoape,\ndacă respir, te-mping în aer,\nneoglindito peste ape\ntu, dulce vaer.\n\nAh, vine norul şi mă şterge\ncu un burete foarte rece.\nRămân ce-am fost, un tron de rege\ndin care ai plecat de mult...|3544
Cincinat Pavelescu|Epitalam|V-așteaptă barca-mpodobită\nDe flori muiate-n plâns de rouă,\nTu și mireasa ta iubită\nPorniți voioși spre-o lume nouă!\n\nSă n-aveți frică-n largul mării;\nCa să învingeți valul vieții,\nAveți virtutea tinereții\nȘi mângâierea sărutării!\n\nTu ești frumoasă, el cuminte,\nRâvnesc la fericirea voastră;\nDar iată marea e albastră\nȘi pânza-ntinsă. Înainte!\n\nSpre ținta vieții-mbrățișați,\nZburați pe aripa iubirii,\nAș vrea, în țara fericirii,\nSă ancorați!|331
Tudor Arghezi|Cantilenă|Trăindu-și zilele și anii,\nPier prietenii, pe rînd, ca și dușmanii,\nLa fel, și legea ta nu cruță.\nI-ai încărcat de-a valma-ntr-o căruță\nCu calul orb, bolnavi de boala vieții\nȘi proștii și isteţii.\n\nLe-ai dat și-un gust de grea eternitate\nCă-au fost ori buni, ori negri de păcate.\nLa fel, totuna ți-e, și viața și neviaţa.\n\nÎncepe noaptea. Unde-i dimineața ?\nE frig în suflet, sufletu-i sărac\nȘi nu pot ști cu ce să-l mai îmbrac.\nMi-e mintea înghețată.\nAm fost cîndva și n-am fost niciodată ?\nMăritule, blajinule, tu poți\nSă mi-i ucizi în parte, ca eu să-i plîng pe toți.|4118
Virgil Carianopol|Eu acesta ca şi alţii|De câte ori\nnu m-am suit pe grămezile de cărbuni\nale nopţii şi privind\ndepărtarea m-am întrebat cine sunt?\n\nCe vrei să-ţi spun aici unde în fiecare seară cineva\nstinge o lampă în sânge?\ncine ştie, poate sunt piatra binefăcătoare care\nucide, poate sunt degetul răsfoind ultimele file\nale salcâmilor sau cuvintele scoase ca o fâneaţă\nproaspătă din gura dimineţii\nDe ce mă întrebi?\nAcolo sau în altă parte\nînsemn o trecere repede\no mână, o chemare\nîn pielea stâncii\nMă urc sus\ntrecând prin palmă stamba subţire a zilei\n\nAcolo\nmă aşteaptă obrazul tău\ncare încearcă zâmbetul unui acid\nşi face să apară\ncuvintele scrise cu cerneală simpatică\nDar nici o privire\nnu întinde benevol braţul,\nnicăieri prietenul evocator\ncare să-şi treacă printre degete\nlâna sură a stânei\nîn toate părţile numai eu,\neu tristul, eu blondul, eu timidul, eu exasperatul,\neu cu adolescenţa mea puternică rupând gardurile.\n\n(din vol. Un ocean o frunte în exil, 1934)|4327
Lucian Blaga|Înțelepciune de grădină|Decît orișice lumină\nmult mai rodnică e taina.\nDacă vrei, visul să-ți vină,\npeste nud întinde haina.\n\nChiar trecutul să ți-l pui\nsub pecete. Te ferește\nsă-l descoperi, să-l descui,\ndacă vrei ca să-ți rodească.\nE aceasta o firească\n' nţelepciune de grădină.\n\nCe ne-nvață pomul sfînt ?\nCine are în adînc\npe la morți vreo rădăcină,\nsă și-o țină sub pămînt,\nneatinsă de lumină.|3340
Ion Minulescu|Celei care trece|Tu pari o statuă turnată nu-n bronz etern,\nCi-ntr-un metal\nCe până astăzi n-are încă\nNici preț,\nNici nume,\nNici coloare -\nMetal bizar, dar care-artistul\nCreă-n suprema inspirare\nIcoana ultimei religii\nȘi-a ultimului ideal!\n\nTu pari o statuă furată de-amantul tău dintr-un muzeu\nÎn care-n vremile de-alt'dată\nVeneau bătrâni să ți se-nchine,\nCa pajii -\nCe mureau sub ochii răutăcioaselor regine\nSau ca Martirii-n adorarea trimisului lui Dumnezeu!\n\nȘi-așa, cum treci îngândurată de-a lungul străzilor pustii,\nDe-a lungul străzilor pătate de-nsângerări crepusculare,\nTu pari o Venus de la Milo\nCe-și cată brațele,\nPe care\nCei morți le-au luat cu ei în groapă,\nSă nu le lase celor vii...|3139
Vasile Militaru|Rugăciune|Mărire Ţie, Doamne Sfinte,\nCă mi-ai dat viaţă — o comoară —\nMi-ai dat lumină, mi-ai dat minte\nŞi toate câte mă-nconjoară.\n\nSă fiu mereu iubit de Tine\nEu voi munci din răsputere,\nMereu voi face numai bine\nŞi voi fi numai mângâiere.\n\nVoi înflori prin fapte bune\nAşa cum înfloreşte mărul\nŞi-n toată vorba mea voi spune\nDe-a pururi numai adevărul.\n\nCu toţi copiii voi fi frate\nŞi nu voi şti ce este ura\nSpre clevetiri şi nedreptate\nEu, Doamne, n-oi deschide gura.\n\nFlămândului s-astâmpăr chinul\nVoi frânge pâinea mea în două\nVoi fi curat precum e crinul\nScăldat în boabele de rouă.\n\nCu milă inima-mi va bate\nŞi voi iubi cu milă sfântă\nPe orişicare vietate\nCe-n lumea asta nu cuvântă.\n\nAşa mă leg, cu dor fierbinte,\nSă-mi fie fapta şi cuvântul\nŞi-aşa ajută-mi, Doamne Sfinte,\nCum îmi voi ţine legământul.|4305
Anton Pann|Scumpul|"Peste un râu foarte mare\nŞi repede curgător\nVrând să treacă oarecare\nScump, de argint iubitor,\nMergând pe pod, cum să pare,\nUnde-a călcat, n-a văzut,\nC-atât s-a-mpiedicat tare,\nCât drept în râu a căzut.\nŞ-începu să strige-n apă:\n""Aoleu! mă înec! mor! \nVino, lume, de mă scapă,\nDa-mi mână de ajutor!""\nUn pescar, din întâmplare,\nCare aci s-a aflat \nSpre acestui scăpare\nDegrab' în râu s-aruncat,\nŞi cu multă osteneală\nSpre el tare înotând,\nL-a ajuns ca-ntr-o clipeală,\nCoraj dându-şi strigând:\n""Dă-mi mâna încoaci mai tare,\nÎntinde-o mai în grab',\nSă te scap de înecare.\nFii cu curaj, nu fii slab""\nPe ""dă-mi"" auzind prin unde,\nScumpul mult s-a supărat.\n""Nu-ţi dau nimic"", îi răspunde.\nŞ-în adânc s-a cufundat."|246
Lucian Blaga|Înfrigurare|Livada s-a încins în somn. Din genele-i de stufuri\nstrâng lacrimi de văpaie:\nlicurici.\nPe coastă-n vreji de nouri\ncreşte luna.\nMâni tomnatice întinde noaptea mea spre tine\nşi din spuma de lumin-a licuricilor verzui\nţi-adun în inimă surâsul.\nGura ta e strugure-ngheţat.\nNumai marginea subţire-a lunii\nar mai fi aşa de rece\n- de-aş putea să i-o sărut -\n- ca buza ta.\nÎmi eşti aproape.\nPrin noapte simt o pâlpâire de pleoape.|3335
Nichita Stănescu|Rămânere de pietre|Rămân pietrele după ce se face seară,\nrămân casele de după ceară,\nde după sângele acesta vărsat ca un aer\nîn care nu zboară nimeni.\n\nUrcă tu spre trista catedrală,\ndu-te tu prin gangul acela verde al vânei\n\nşi spune-i tu, să nu mai răsară.|1532
Lucian Blaga|Noapte la mare|Valul mai bate, acelaşi.\nRaza e trează în turn.\nCald e nisipul pe plaje,\nnumai puţin dacă scurm.\nNoaptea-i târzie, de august.\nOrele — horele tac.\nCugetul, cumpăna, steaua\ngrea judecată îmi fac.\nMurmură dor de pereche,\nPatima cere răspuns,\nAh, mineralul în toate\ngeme adânc şi ascuns.\nSarea şi osul din mine\ncaută sare şi var.\nFoamea în mare răspunde,\ncreşte cu fluxul amar.\nMargine-mi este argila,\nlege de-asemenea ea.\nSunt doar metalul în febră,\nmagma terestră, nu stea.\nCapăt al osiei lumii!\nRogu-te, nu osândi!\nVine cândva şi odihna\nce ispaşire va fi!\nVine cândva şi odihna\nce ispăşire va fi\nanilor, aprigei sete,\nfebrei de noapte şi zi.|992
Dan Botta|Umbra ta|Acum moare jarul în vatră\nŞi jerbe de flăcări se-nchid,\nDar inima, inima nu conteneşte să ardă,\nŞi umbra ta creşte pe zid.|438
Costache Ioanid|De ziua ta|Dupa astrul ce masoara anii,\nzilele calatoriei tale,\nsunt un numar, o masura de stradanii.\nSunt atatia pasi, pe atata cale.\n\nDar, sub Astrul care nu masoara,\nvei trai o zi...dar minunata.\nZiua Lui nu va cunoaste seara;\nEl nu va apune niciodata!\n\nAMIN|2787
Lucian Blaga|Vară de noiembrie|Iubito-mbogățește-ți cântărețul,\nMută-mi cu mâna ta în suflet lacul,\nȘi ce mai vezi, văpaia și înghețul,\nDumbrava, cerbii, trestia și veacul.\nCum stăm în fața toamnei, muți,\nSporește-mi inima cu-o ardere, cu-n gând.\nSolar e tâlcul ce tu știi oricând\nAtâtor lucruri să-mprumuți.\n\nO, lumea nu-i o amăgire,\nNe este un senin veșmânt.\nCă ești cuvânt, că ești pământ,\nNu te dezbraci de ea nicicând.\nO, lumea e albastră haină\nÎn care ne cuprindem strânși în taină,\nCa vara sângelui să nu se piardă,\nCa vraja basmului mereu să ardă.|1006
Nicolae Labiş|Biografie|Știu eu, mama și-a zis că mă nasc într-o zodie bună;\nPlinului pântec așa îi cânta într-o noapte cu lună.\nTrăsnete reci de furtună vedea cum în zare detună.\nȘtiu eu, mama și-a zis că mă nasc într-o zodie bună,\nEa mă vedea cum în șa voi sălta împreună\nCu îndrăzneața fecioară-a pământului, brună,\nȘi-n goană nebună vedea de pe-atunci cum răsună\nTropotul lung și mereu al galopului meu.\nȘtiu eu, mama și-a zis că mă nasc într-o zodie bună,\nȘi că-s menit să înving veșnicii și genună.\nDar nu știa de pe-atunci că în mine-o să pună\nSuflet prea grav și răsunet prea slab, că adună\nAbur de vis și de boală ce-ar fi să răpună\nTropotul lung și mereu al galopului meu.\n\nIată-mă azi înarmat cu acele credinți,\nCu îndârjirea păstrată - cuțit între dinți -\nDar cu prea multă dorință să vii, să-mi alinți,\nBrună fecioară a păcii adânci și cuminți,\nTropotul lung și mereu al galopului meu.|3691
Cincinat Pavelescu|Lăsați mâhnirea|Nu, dragii mei, lăsaţi mâhnirea!\nE timpul care ne-a schimbat,\nZadarnic luptă amintirea,\nNu-nvie arborul uscat!\nNe-a despărţit de mult destinul,\nNe-a înrăit al vieţii greu.\nAzi ne-a rămas prieten vinul,\nŞi tinereţea e-n căminul\nŞi-n catalogul din liceu.|349
Nichita Stănescu|Poetul şi dragostea|Te-ai făcut subţire şi prelung, \nşi un sentiment ciudat te doare, \nşi eşti mândru, şi ţi-l porţi pe umăr \nca pe-un şoim de vânătoare.\n\nŞi prelungi, privirile îţi trec \nchiar prin zidul greu şi prin lăcate \nşi se-opresc la piatra unui chip, mereu, \ncu sprâncenele-mbinate.\n\nSe petrec atunci întreceri, lupte, \nşi răpiri imaginare, \nora se înclină, bate \ncu secunde tot mai rare.\n\nŞi trec ani, şi şoimul zvelt \nde pe umăr nu-l mai lepezi, \ndoar secundele din el \nbat din ce în ce mai repezi.|1517
Radu Gyr|Prichindel|Prichindelul tatii, un crâmpei de rază,\nlegănat pe-o frunză lângă o furnică,\nstă printre crăițe și trifoi și-oftează,\ntrist ca un luceafăr mic de tufănică.\n\nTrei pitici lunatici i-au adus panere:\nnuci de fildeș, struguri de azur și-alune\nși-au cărat și'n cârcă purpură de mere,\nrăsărit de piersici și amurg de prune.\n\nȘi-au stat fiecare pe o pergamută,\ndăruindu-i roade cu lumini cerești.\nDe ce plângi, fetiță, ca o stea durută,\nazi lângă mireasma merelor domnești?\n\nȘi-a chemat tăticu muzici înstelate:\nun taraf de greieri sub un trandafir,\nunul cu o cobză cât o fragă'n spate,\naltul cu-o ghitară mică de safir.\n\nLuminița noastră nu vrea tămâioasă,\nnici pitici, nici greieri argintându-și struna.\nTată fără suflet, lenevești în casă,\nnu ți-a spus, aseară, piciul, să-i dai luna?\n\nEi, tăticu poate-ar lua-o din grădină,\ndar e grea de geamuri, brățări și viori,\nși-ar putea s'o spargă'n țăndări de lumină,\ncioburi de oglindă risipind-o'n flori.\n\nCi de vrea fetița, o merge'mpreună\ncu tăticu ăsta neîndemânatec,\nși-o să stea trei ceasuri rătăcind prin lună\nși strângând melci limpezi de azur sălbatec.\n\nMaică, fă-ne-o scară cum e borangicul.\nDă-ne'n traistă pâine și magiun un pic.\nNu vezi? Pleacă-n lună fata și tăticu...\n\nHaide și matale, Domnule Pitic!|3988
Lucian Blaga|Răsărit magic|Aşa a fost, aşa a totdeauna.\nAştept cu floarea mea de foc în mâni.\nÎntrerupându-mi preamărite săptămâni,\nputernică-mi răsare luna.\n\nÎn miez de noapte un cutreier sferic.\nÎn spaţiu - râuri, umbre, turnuri, clăi.\nLiturgic astrul mă-ntâlneşte-n văi,\ndezbracă patria de întuneric.\n\nSus în lumină ce fragil\napare muntele!\nCetatea zeilor din ochii de copil\n\nuşor se sfarmă ca mătasea veche.\nMateria ce sfântă e,\ndar numai sunet în ureche.|3379
Radu Gyr|Scrisori nescrise|Viata noastră-ascunde-adese\nîntr-un colț de paradis\nscrisori ce nu ne-au fost trimese\nde-o mâna care nu ne-a scris.\n\n\nNu știm pe foi ce-am vrea sa fie,\nce cânt de dragoste nescris,\ndar mâna care nu ne scrie\no legănam mereu în vis.\n\nȘi frazele ce n-au să vină\nîn așteptări mai scumpe ni-s,\niar umbra ce n-a dat lumină\nîn piept ni-i floare de cais.\n\nȘi-așa cum stam în uși deschise\npândim cu-n dor nicicând ucis\nscrisori ce nu ne-au fost trimise\nde-o mâna care nu ne-a scris.|1814
Radu Gyr|Poeții din bibliotecă|Pe rafturile mele taciturne,\nla ore de amurg aurifer,\nRimbaud, Petrarca, Schiller și Homer\nse scoală din volume ca din urne.\n\nTiptil, ies pe fereastră, fug în cer\nși-ncep vagabondajele nocturne.\nO punte de mărgean către Saturn e,\nun pod de platină spre Jupiter.\n\nJos, turlele par gâturi de girafe,\nuzinele: spinări de elefant;\niar sus, sub albă ploaie de garoafe,\n\npoeții-ndrugă versuri în neant,\ndau, pe un colț de lună — autografe,\nsau rup din câte-o stea un diamant.|3979
Eusebiu Camilar|Cu cât prezentul|Cu cât prezentul urcã spre viitor, suvoi,\nAdânc, tot mai nostalgic trecut rãmânem noi!\n\nCând viitorul fi-va prezent abia-nceput,\nDemult antichitate va fi acest trecut!\n\nAdes mi-aud în vine, de cine stie când,\nMateria sau timpul necontenit pulsând:\n\nMai pure decât spicul imaculatei spumi,\nÎn fiecare clipã se nasc atâtea lumi…\n\nMãrire, armoniei din cer si din genuni!\nPãtrunde bine tâlcul acestor succesiuni:\n\nAlãturi de furnicã si munte colosal,\nEsti parte din solemnul poem universal!\n\nPrin inimã, regretul sã-ti treacã mai usor,\nCa prin adâncul mãrii o umbrã de cocor…|2874
Ion Barbu|Umanizare|Castelul tau de ghiata l-am cunoscut gindire:\nSub tristele-i arcade mult timp am ratacit\nDe noi rasfringeri dornic, dar nicio oglindire,\nIn stinsele cristale ce-ascunzi, nu mi-a vorbit.\n\nAm parasit in urma grandoarea ta polara\nSi-am mers, si-am mers spre caldul pamint de miazazi,\nSi sub un pilc de arbori stufosi, in fapt de seara,\nCararea mea, surprinsa de umbra, se opri.\n\nSub acel pilc de arbori salbateci, in amurg,\nmi-ai aparut - sub chipuri necunoscute mie,\nCum nu erai acolo, in frigurosul burg,\nTu, muzica a formei in zbor, Euritmie!\n\nSub infloritii arbori, sub ochiul meu uimit,\nTe-ai resorbit in sunet, in linie, culoare,\nTe-ai revarsat in lucruri, cum in eternul mit\nSe revarsa divinul in luturi pieritoare.\n\nO, cum intregul suflet, al meu, ar fi voit\nCu cercul undei tale prelungi sa se dilate,\nSa spintece vazduhul si - larg si inmiit -\nSa simta ca vibraza in lumi nenumarate...\n\nSi-n acel fapt de seara, uitindu-ma spre Nord,\nIn ceasul cind penumbra la orizont descreste\nIar seara intirzie un somnolent acord,\nMi s-a parut ca domul de ghiata se topeste.|3113
Magda Isanos|Primăvara|Un aer caldut, parfumat\nSub cerul de-un pal ivoriu,\nIn vale pârâul umflat\nalearga salbatec si viu.\n\nIn zori m-a trezit sarutarea\ntrimisa pe-o raza de soare;\nLumina-neca departarea -\ntot răul murise-n uitare.\n\nVeni pe aripa de vant\nO veste frumoasa din cer.\nSi-acuma batranul pământ\nIsi lasa cojocul de ger.\n\nE vestea ce-o murmura seara\nzefirul. Padurea o stie;\nSoseste de-acum Primavara,\nsă bucure lumea pustie.\n\nPrin dealuri sarace, se-aude\nun zvon care creste mereu.\nIl spun a pârâului unde\nIl cânta tot sufletul meu.\n\nO floare albastra si cruda\nse-nalta sfioasa spre soare\nsi cata la loc să se-ascunda\nde firea zapezii ce moare.\n\nTu soare, trimite lumina\nîn raze bogate spre noi\nsi fă să rasara-n gradina\nfrunzisul, pe arborii goi.|3444
Nichita Stănescu|Cântec*|Va veni odată vremea când\norizontul fi-va roată pentru gând\nși pământul negru și solzos\nloc de părăsire pentru Făt-Frumos.\n\nVa veni odată vremea când\ntrupuri vom avea doar din cuvinte și din gând\niară înțelesul lor va fi pământ\nunde Făt-Frumos va fi descălecând.|1379
Leonid Dimov|Descripţie|Pătrunde zgomotul pe străzi deşarte, \nÎntâiele tramvaie s-au urnit, \nFug suflete de gospodine moarte \nS-aprinză-n zori maşina de gătit,\nGhirlande de aramă peste case \nŞi sus, deasupra, tub de cauciuc: \nSă iasă, al stăpânilor de oase \nIz acru ce metehnele produc.\nOr, iată, dimineaţa hoţomană \nMânjeşte negricios şi rozaceu \nCu pete de grăsime şi tocană \nVeşmântul verde al lui Dumnezeu.|935
Emil Botta|Soledad|Mă duce dorul către umbre iară, \nstrăbune codru, vechiul meu Alcide, \ncu gure dulci m-au sărutat silfide, \nm-a prins, în plasa ei, plăcuta seară.\n\nNu-s astre-n cer câte visez iubi, \nnu-i noapte-atâta câtă ard să port, \ndeparte-s, vai, de-al veșniciei cort;\nîn umbra lui regească vrere-aș fi!\n\nVeste s-a dus că nu mai suntem tineri, \ns-a istovit al tinereții pas...\nDin focul clipei stinse ce-a rămas?\nLacrime doar, ce-s partea crudei Vineri.\n\nRăzboi am vrut, mă rog acum de pace, \nstrăbune codru, vechiul meu Alcide,\nîn poartă bat și te implor: deschide.\nSunt tot, o noapte. Frig mi se mai face!|590
Octavian Goga|Pribeag|Pe drumul meu de pribegie\nNu licăresc în noapte stele\nȘi, singură tovărășie,\nPort numai gândurile mele.\n\nCum s-au legat de mine-n largul\nVâltorilor să mă petreacă\nPar corbi cari țipă pe catargul\nUnei corăbii ce se-neacă...\n\ndin volumul Cântece fără țară|3775
Tudor Arghezi|Distihuri  -II-|-1-\nZise, după ce i-ai dat,\nEl că te-ar fi-mprumutat.\n\n-2-\nCînd îi dai un cap de ață,\nL-ar dori fără povață.\n\n-3-\nTe ispitise gîndul și poftă visătoare,\nDar nu intra în jocul contrastelor vulgare.\n\n-4-\nVreai să fii stăpîn și Domn,\nTrage-ntîi un pui de somn.\n\n-5-\nNeputînd să te sărut\nÎți fac versuri de urît.\n\n-6-\nCît mai sunt pe lume viu,\nNu trăiesc decît cînd scriu.\n\n-7-\nMăcar în ziua ultimei mișcări\nScutiți-mă de tîlcuri și-ntrebări.|4140
Tudor Arghezi|Frunză galbenă|Pe-această frunză ofilită\nȚi-m scris din inimă un vers\nȘi zi c-am fost odată-n lume\nȘi că din ea de mult m-am șters.\n\n1896|4153
George Topîrceanu|Singur|"Cu cea din urmă rază ce tremură-n amurg,\nSe-ntunecă palatul bătrânului Habsburg.\nE noapte. Vântul toamnei aduce de departe\nUn freamăt de suspine prin sălile deşarte,\nCăci a pornit monarhul încovoiat şi chel\nOştiri din şapte neamuri să moară pentru el!\n\nFăclia luminează fantastice vitraiuri\nŞi-n umbra colorată ca umbra din seraiuri,\nÎn liniştea capelei pe-o treaptă-ngenuncheat,\nCu fruntea-n mâini se roagă bătrânul împărat:\n— ""Stăpâne, codrii urlă şi râurile gem,\nDin fiece colibă se-nalţă un blestem\nŞi-n inima mea scurmă părerile de rău!\nStăpâne, slobozeşte de-acum pe robul tău...""\n\nDar vântul geme-n noapte:\n""E prea târziu, bătrâne!\nPe ţarinile noastre de-a pururi va rămâne\nSinistră, ca o pânză de doliu, umbra ta.\nO, dacă El te iartă, noi nu te vom ierta!...""\n\nTresare împăratul. Mişcând încet din buze,\nÎncearcă să-şi adune gândirile confuze...\nDar două diamante strălucitoare curg\nÎncet-încet pe nasul bătrânului Habsburg,\nŞi-n liniştea solemnă, cum pică pe parchet,\nPar două lacrămi grele şi mari — de spermanţet."|734
Ilarie Voronca|Cartierele noi|O! cum așteaptă cărămizile ude încă,\nSă le mângâie dalta fină a soarelui\nȘi acest foșnet suav care se revarsă pe inimă\nSă vie din afară sau din frunzele care se trezesc în mine?\nViitor cu o împărțeală dreaptă a șesurilor\nCu vorbe cântărite pe talgerele de pâine\nSe vede marea ca o lupoaică\nPrimind la țâțele ei toate râurile înfometate.\n\nO viață nouă coboară din munții limpezi\nCu turmele de capre și de ape tinere\nȘi șoimii rotesc în oglinzi printre brazii\nCare mai cântă încă în rafturile pline cu arome.\n\nSă se zbată, pește, ziua în plasa acestui crepuscul\nȘi să plutească în mahalale strigătele odată cu funigeii\nPână ce livezile își vor înstruni poemele ca lăutarii\nȘi noaptea va lumina clară în căruțele cu zarzavaturi.|3009
George Coşbuc|În zori|Supt un mal legata plută,\nSe mai mişc-abia. Duios\nGeme apa-n veci zbătută\nCa prin vis, sub iaz la moară.\nLuna tot mai jos scoboară\nTot mai jos, mai jos.\n\nA, apus! Şi dintr-o dată\nNu mai vezi nici deal, nici drum,\nTotu-n zarea-ntunecată\nŞi-a pierdut şi loc şi nume,\nNu cred c-a mai fost pe lume\nNoapte ca acum.\n\nParcă-i mort de veacuri satul\nŞi trudit de-atâta clint\nDoarme-adânc întunecatul\nCodru-n văi, iar la răstoace\nPlopii-au început să-şi joace\nFrunzele de-argint.\n\nDar din aripi bat cocoşii,\nRăscolind văzduhul mut.\nAlbe-ntâi şi tot mai roşii\nZorile şi-ntind lucoarea —\nDin zăvoi, privighetoarea\nIarăşi a-nceput!|653
Vasile Militaru|Eroului necunoscut|Cu sufletul îngenunchiat pe lespedea ce azi ți-e scut,\nSalut\nErou Necunoscut!\n\n„Necunoscut”, am zis? Iertare!…\nCum oare ești necunoscut, când dintre noi cu ori-și-care\nEroule, tu poți fi frate, — poate mai mic, poate mai mare, —\nFiu drag, ca soarele în viață, —\nOricărei mame care stă față;\nSoț văduvei care suspină, de la război, de-atâția ani\nȘi tată neuitat — icoană — oricăruia dintre orfani?\n\nO, nu e drept să te numim cum te-am numit: „necunoscut”?\nTe știu la chip, te știu pe nume\nAi râs cu noi sau ai gemut.\n\nCât ți-a fost dat să fii pe lume;\nNe-ai strâns la piept, într-un sărut,\nNe-ai alintat și ne-ai spus glume,\nIar când s-a ridicat, măreț, al nostru tricolor în zare\nTe-ai bucurat și-ai plâns cu noi, visând o Românie Mare!\n\nCui dară ești necunoscut? Vrăjmașilor? O, nu, nici lor!\nNici lor, că pieptul tău de stâncă,\nUn uragan clocotitor,\nIzbitu-s'a de-atâtea ori cu ei și ura lor adâncă!\n\nEi te-au văzut cum știi să lupți la Jiu, pe Olt, la Mărășești.\nCămașa doar având-o scut!\nȘtiu toți dușmanii, cine ești!\nCum dară poți să te numești\nNecunoscut?\n\nIertare, că ți-am zis așa și slavă ție-n veci de veci!\nIar azi, — când poate'n clipa asta înfiorat ești și te-apleci\nDin culmile eternității, cu văzul, lumea s'o petreci,\nSă știi că, deși pe piatra ce-acoperă al tău cavou\nNu-i niciun chip și niciun nume,\nEști cel mai cunoscut Erou\nDin câți Eroi au fost pe lume!|2008
Tudor Arghezi|Marile taceri|La geamul sufletului tău\nSe-ngrămădesc părerile de rău.\nLe uiți un timp, dar ele se adună\nȘi se șoptesc alături împreună. \nVoiai să uiți de tot, să uiți de toate,\nȘi, încercînd, văzuși că nu se poate.\nSă fie leac? Să ți-l aducă cine?\nCă morțile, și ele, se-ngrămădesc în tine. \nȘi lacrima-i amară,\nO lacrimă de rouă și-o lacrimă de ceară.\nCă am aprins în geam o lumînare\nȘi-o candelă, la ce-a mai fost și doare. \nAu tremurat ca două stele,\nÎntr-o-ngînare mută între ele,\nMîhnirilor și vieților trecute,\nRăbdate pe tăcute. \nDe cîte ori, trăite, ai murit?\nMîhnirile ascunse le-ncepi și n-au sfîrșit.|1970
Ilarie Voronca|Femeia cu vioara|O femeie a cărei siluetă\nSeamănă cu aceea a corpului tău\nCânta la vioară cu o mână secretă\nÎn camera unde adorm.\n\nNu-i văd chipul\nEa cântă cu spatele spre mine\nUn cântec teribil, un cântec de înger\nȘi camera are ceva de mormânt.\n\nRespirația mea e tăiată de spaimă\nAh! Numai să nu fii tu\nȘi implor femeia „Nu-ți întoarce fața”\nArcușul tremură între degetele ei.\n\nNumele tale dulci urcă spre buzele mele\nAcele pe care numai eu le cunosc. Dar trebuie\nSă refuzi a le spune în visul acesta\nUnde se ascunde lupul cu un nume fals.\n\nAstfel femeia se ține în umbră\nCu vioara ei fatală\nȘi evit cuvintele, numerele\nCare ar putea să evoce numele tău.\n\nAh! Toate țipetele sufletului meu\nTrebuie să-mi moară între dinți\nNu voi chema niciodată pe această femeie\nCare seamănă cu tine pe care te iubesc atâta.|3023
Gellu Naum|Călăuza rătăcită|"Faptele trăite obligau la o nouă lectură în cuvinte\nerau atâtea lucruri atâtea nume stranii\numblam pe câmp eram obosit și din greșeală m-am culcat pe iarbă\ndeparte se spărgeau copaci se clătinau acoperișuri\nîn surzenia lucrurilor un om îmi făcea semne\n""sunt călăuza ta"" striga ""vino și te culcă în câinele meu""\neu mă culcam și mă trezeam în lumina rece a lunii departe\ntrecea un vapor\nera ceasul care îndeamnă la rătăcire\nsprâncenele îmi acopereau încă ochii roua îi umezise\nceva mai jos omul acela continua să-mi strige ""chiop chiop chiop sunt călăuza ta""\ncu o simplă fluturare a degetelor ar fi vrut să mă ducă la o domnișoară\nfăcea gesturi porno ca să mă convingă\nera călăuza mea rătăcită într-un loc foarte îngust într-o casă\ndincolo se aflau alții rătăciți pe câmpie\nca un ciclop vedeam peste hotarele lor mă puteam uita\ncreșteau acolo doi copaci cerul deasupra\nînsemna liniște până departe\nceilalți se aflau pe un câmp mă uitam nu vorbeam\nfiecare susținea că ar fi rătăcit pe un câmp\nbiata mea călăuză condamnată la o aspră tăcere\nîi conducea prin pădure\n(urlau de frică le dădea făină)\ndin toate părțile curgeau izvoare\npădure era în fiecare dormeau pe făină curgea pădure din ei\ncineva spunea ""dacă am ieși de aici am vedea ce mulți sunt\nmișună peste tot ca furnicile""\nle strigam ""așezați-vă liniștiți pe mal așezați-vă ca furnicile""\neram călăuza lor rătăcită\no femeie se urcase într-un copac\nvroia să mișune acolo ca furnicile și ascultând adâncurile sale\ncerul arăta liniște până departe\numblam pe câmp eram obosit și s-a nimerit să mă culc din greșeală sub iarbă\nstăteam acolo cu un orizont peste ochi\nceilalți se culcaseră în câini\nstăteau în adâncul lor și ascultau cum vuia pământul"|4643
Vasile Conta |Meditaţiune|Peste spiritu-mi se-ntinde a ideilor torent\nCe aleargă-n întuneric după un ţel ce se departă,\nA mea inimă-i cuprinsă de al neliniştei moment,\nCe mă-ndeamnă, mă opreşte, mă disperă, mă transportă.\n\nLa scânteile divine adresez doru-mi ce arde…\nDar, de zidul ignoranţei, iarăşi creieru-mi se frânge!\nStrăbat codrul cu mistere unde-s spiritele-n hoarde\nUnde ramurile ţipă și-ntre frunze vântul plânge…\n\nÎntreb vântul, el suspină…\nÎntreb floarea, ea se-nchină…\nÎntreb unda, ea se teme,\nŞi, cu frică, fugind, geme…\n\nO, răspunde iar, tu, spirit ce-nsufleţeşti pe toate:\nPentru ce şi până unde se ridică acest fum?\nPrintre şoaptele înţelese a naturei speriate,\nSe strecoară până-n pieptu-mi acest ecou: eşti nebun!\n\nMă arunc prin veşnicie cu aripa cugetărei...\nRătăcesc în negrul haos…în acest etern mormânt…\nŞi-un oribil întuneric sfărâmând scara înnălţărei,\nCu blestemele pe buze cad zdrobit iar la pământ!…|4283
Adrian Păunescu|Avertisment|De multă vreme ocolesc trecutul,\nDin milă faţă de contemporani,\nSă nu stârnesc cu mâna mea vulcani,\nMai bine zac între coperţi, ca mutul.\n\nDar, vai, toţi cei iertaţi îmi sunt duşmani,\nVor sabia, nu vor să fie scutul,\nPe Blaga l-ar ucide iar Răutu\nC-o ceată de cosmopoliţi golani.\n\nO, timp păgân în multe ale tale,\nTe-ar vinde ei samsarului străin,\nCei care poartă două capitale\nPe-acelaşi amărât de buletin.\n\nV-avertizez, sinistre haimanale,\nCă ori intraţi în pensie, ori vin.|2170
Mihai Eminescu|Îngere palid|Îngere palid, îți e mister\nCum că a lumei valuri și șoapte\nEste durere și neagră noapte\n Pe lângă cer?\n\nNu știi tu, înger, oare să zbori,\nSă lași pământul, trista ruină?\nDe-ți place cerul, a lui lumină,\n De ce nu mori?\n\nO, dar pământul încă te ține\nÎn niște lanțuri țesute-n rai.\nDemult zburai tu în lumi senine —\n De nu iubeai.|1161
Dumitru Iacobescu|În umbră|Eu viețuiesc în parcuri înfundate\nÎn care rodul moare necules,\nEu lâncezesc pe-aleele uitate\nÎn care un lințoliu larg și des\nÎnchide orizonturile toate.\n\nSălbatice tăceri se strâng în umbră\nCa niște păsări mari ce mă pândesc,\nSălbatice tăceri se strâng în umbră\nCa să-mi adoarmă fiorul sufletesc\nȘi să mă-ngroape-n aripa lor sumbră-\n\nȘi din aoest mister ce mă pândește,\nEu, cel ce voi muri neînțeles,\nPrivesc cu dor albastrul ce mijește\nAbia simțit, prin giulgiul larg și des\nSub care viața mea se prăpădește.|2854
Lucian Blaga|Copiii|O, Dumnezeule!\nCopiii tăi cei mai aleși, — copiii\nCu suflet rupt din strălucirea Ta:\nEi nu trăiesc în lumea\nDe Tin-creată\nCi-n lumea\nCreată de ei înșiși...\nLe-o ierți?\nEu știu ceva:\nȘtiu că le-o ierți, știu că te bucuri chiar\nȘi de îndrăzneala\nCopiilor tăi mari și buni și visători...|981
Marin Sorescu|Câini|Părăsiți pe gânduri, câini dezmoșteniți,\nScrutează cerul și așteaptă-n van.\nStăpânii i-au uitat, proptind grăbiți,\nPe ușa-nchisă câte-un bolovan.\n\nEi nu au lotci și delta e ocean.\nÎnoată printre sloiuri, istoviți.\nAdulmecă mirosuri vechi de-un an,\nDe foame și de valuri hăituiți.\n\nEi înșiși parcă-s plaiuri care latră.\nPână când limba li se face piatră\nȘi Dunărea-i depune, lin, în mare.\n\nDar câte unul biruie-n vâltoare:\nAjunge-acasă istovit - și moare\nCu ochii la stăpân, întins pe vatră.|2559
Radu Gyr|Post festum|Atât de mult în ticăloasa\nŞi-n lunga-ţi clocotire-am fiert,\nCă nu credeam să-ţi iert pucioasa\nPe care-acum zâmbind ţi-o iert.\n\nAzi, viaţă, flacăra-ţi grozavă\nŢi-o port medalion la gât\nŞi-s mândru că-n pojar şi lavă\nŞtiui să clocotesc atât.\n\nDe unde crâncena putere ?\nCă din lumină mă ridic.\nCe-a fiert în fiere e-nviere,\nCe-a ars în smoală dă nou spic.\n\n\nEu însumi nu pricep cum lutul,\nOrbeţ în smoală şi-n prăpăd,\nAcuma vede nevăzutul\nCu ochii care nu mai văd.\n\nŞi dacă surâzând iert toate,\nE că, din crâncena fiertură,\nNu m-am întors târâş pe coate,\nCi fulgerând de-o nouă-armură.|1805
Ioanid Romanescu|Cântecul buldozerului|Nimic de înger nu are deci nu se cântă\nnu căutați frumusețea acolo unde e nevoie de forță\nprin toate gropile prin toate mzieriile\nnepăsător trece scrâșnind buldozerul\n\npeste conducte vechi și resturi de cazemate\npeste bucăți de sticlă sârme și case\nîn urma lui puteți merge oricând\nun patinoar se face drumul sub șenilele buldozerului\n\nprin bălării și duhori de canale\nprin fumul galben al dărâmăturilor\npe unde orice memorie devine schematică\nlocuri pentru statui pregătește buldozerul\n\nși chiar când nu mai poate să fie ce este\nnu-l uită careva la marginea orașului\nnu-l găsești abandonat cu pietre și iarbă în gură\npentru că prea mult metal are în el buldozerul\n\nnimeni nu confundă buldozerul\nnimeni nu dă piept cu buldozerul\npe nimeni nu-l izbește nu-l calcă buldozerul\ntoți spun acesta e buldozerul|3062
Adrian Păunescu|Repetobila vânâtoare|Sunt vânaţi cu lasoul oamenii buni\nNu se-ntoarce în sat ce se face în\nsat, Imobilism, voluntarism şi multe\nsancţiuni, Cine nu a fost omorît, va\nfi arestat.\n\nSunt câţiva care trec şi usucă atent\nTot ce simt, tot ce-aud, tot ce văd,\nCa să n-avem căldură, ca să n-avemcurent,\nCa să fie prăpăd.\n\nDar ei vin şi se duc, vârsta-i scoate\nla mal. Fericiţi aşteptăm pe cei\ntineri în loc, Că sătui suntem toţi şi\nde stilul brutal Şi de ştiinţa de-a\npune paie pe foc.\n\nŞi cei noi, care vin, ideale perechi,\nFac şi ei tot la fel, numai represiuni,\nŞi cei noi, care seamănă mult cu cei vechi,\nDacă azi e duminică, mâine e luni,\nIes chiar ei să-i vâneze pe oamenii buni.\n\n7/8 decembrie 1985 Bucureşti\n\nPoezii cenzurate|2408
Tristan Tzara|Mamie, n-o să înțelegi |Mamie, n-o să înțelegi\nEu cânt sufletul care nu există\nSânii tăi sunt flori fără ghiveci\nInima ta batistă\n\nȘi înțeapă zmeură cu gust de lapte\nBluza ce acoperă piersici coapte\n\nUite, mângâie-mă, leagănă-mă\nMi-a murit logodnica\nÎntreabă-mă cine era\nPe urmă spune-mi încet, precis când pleci\n\nO să-ți cumpăr necondiționat cercei\nDe la un bijutier ovrei\nAi venit grădiniță de flori în\nSufletul meu, interior de fierărie\n\nMamie, n-o să înțelegi!\nDar e lucru frumos când ești într-o poezie|1946
Nichita Stănescu|Mister de băieţi|Ah, din fugă săream sub arţar,\nsmulgându-i o frunză cu dinţii!\n(Pieile Roşii, pe sub arţar,\ngoneau, arătându-şi toţi dinţii!)\nIată lassoul, mâna, atentă,\nocheşte bizonul de aer...\nAh, din fugă săream sub arţar,\nsmulgându-i o frunză cu dinţii!\n(Timp suspendat, ţie, copilărie,\nvăzduhu-ţi lingea talpa şi gleznele.)\nCum săreai sub arţar, copilărie,\ncu genunchii lângă bărbie şi gleznele!...\nIată lassoul, mâna, atentă,\nocheşte bizonul de aer!|1468
Duiliu Zamfirescu|Fugind de tot|Fugind de tot: de lume şi de tine,\nMă duc să dorm pe-ntidere de ape;\nAcolo groapa vântul să mi-o sape;\nAmurgul serii cadă peste mine.\n\nNespus de dulcea ei singurătate\nŞi-o poartă-n lume luna gânditoare:\nMă uit la dânsa, şi nu mă mai doare\nViaţa-mi plină de pustietate.\n\nO tu, acela ce mă faci să sufăr,\nO suflete, întoarce-te prin astre\nŞi lasă-mă pe apele albastre,\nSă dorm de veci, cu capul sub un nufăr.|501
Anton Pann|Despre iuţeală, mânie şi posăcie|Unul trecând un râu mare, când vru carul a-şi suci,\nCu-ntâmplare deodată rupe oiştea aci.\nEl necăjit stă, se uită, fluierând şi înjurând,\nÎşi dă palme, bate boii, dă-n car şi-n toate de rând;\nDup-aceea ca s-o lege o funie de tei ia\nŞi începe să o scuipe, s-o poată ceva muia,\nDar, din contră, şi l-aceasta înjura, se necăjea,\nCă cum vrea el să o moaie, scuipatul nu-i ajungea;\nIar un om ce sta deoparte şi la dânsul să uita\nÎncepu de el să râză, zicând: - Vai de mintea ta!\nMă! omule, dar nebun eşti? Moaie funia în râu!\nCe tot stai şi scuipi din gură, când ţ-e apa pân' la brâu?\n- Da, bine zici, - el răspunse — că mai ştiu ce fac şi eu!\nParcă-mi lipseşte o doagă, acum la necazul meu.\n\nUnii de necaz când dau\nPierd şi mintea ce o au;\nIar alţi de el nu mai scap\nŞi tot au simţit in cap.|245
Panait Cerna|Sonet|Un glas blajin din lumi întunecate\nÎmi tremură cu sfânta lui vibrare\nA gândurilor caldă întrupare\nÎn pacea unei liniști fermecate…\n\nDoi ochi mă urmăresc ca o mustrare,\nCând toate par în visuri cufundate;\nDe-a pururi ard privirile-nsetate,\nÎn noapte-mi, ca un far pe-ntinsa mare…\n\nÎn ele tremură povești frumoase,\nCe plâng un farmec ruinat în vremuri,\nRedeșteptându-mi amintiri duioase…\n\nȘi eu le-ngân. — E trist mereu să tremuri,\nÎn umbra visurilor irosite\nDe dorul unor clipe fericite…|1713
Gellu Naum|De obicei|De obicei în fiecare naufragiu părul meu îmi serveşte\nde lunetă şi mă servesc de asemenea destul de bine de\nunghii ca să-ţi scriu numele pe valuri. Ceea ce mă face\nsă aleg aceste mijloace este între altele halucinanta lor imobilitate.\n\n\nPe totdeauna nesatisfăcută de culoarea irisului tău\npui deasupra fulgere şi mătrăgună. Dar hipnotizatorul\ntrece şi poeţii şi-au început lucrul încercând să-şi\nscoată din păr păsările de noapte. Vei lăsa ferestrele\nlarg deschise ca să putem călători în timpul somnului.\n\n\nAştept să trec înotător imobil şi sigur\nprin apa agresivă a viselor tale.\n\nTrebuie să te fereşti să spargi o oglindă. Va fi dificil\nsă-ţi reconstituieşti figura.\n\nE pentru că jumătatea mea lichidă visează că cealaltă\njumătate fosforescentă îşi acoperă ochii de feldspat\npentru a-şi vedea jumătatea de sânge care are o jumătate\nde tigru a cărei jumătate e vegetală şi aşa mai departe.\n\nOra la care se deschid plantele carnivore\nPentru asta au paralizat trecătorii\n\nO gaură în fereastră şi văd întunericul sau mă văd\npe mine pândind cu o vampirică grije ieşirea obişnuită\na somnambulilor. E ca într-o oglindă dar mai trans-\nparent mai feroce.\n\nCu fiecare trăsnet o stea filează. Mi se spune asta şi\nîncă o mie de lucruri. Ne putem mira sau putem re-\nîncepe abrutizantele noastre exerciţii cu capul într-o\nrădăcină.|4658
Marin Sorescu|Solemn|Toate hârtiile mele\nLe-am cărat cu braţul\nPe un câmp mare,\nLe-am semănat solemn\nŞi le-am arat adânc\nCu plugul.\n\nSă văd ce-o să răsară\nDin gândurile acestea,\nDin bucurii, din tristeţe, din fericire,\nIarna, primăvara, vara şi toamna.\n\nAcum mă plimb\nPe câmpul negru\nCu mâinile la spate,\nMai neliniştit cu fiecare zi.\n\nNu se poate totuşi\nNici o literă să nu fi fost bună!\n\nPrecis într-o zi\nCâmpul acesta se va umple de flăcări\nŞi eu voi trece printre ele, solemn,\nÎncununat ca Neron.|2643
George Topîrceanu|Odă sobei mele|Păstrând intactă adormita spuză,\nÎn colţul tău, stai rece şi ursuză.\nO, inutilă mobilă, pesemne\nTe-ai supărat că nu-ţi mai cumpăr lemne?\n\nTu nu-ţi dai seama că, deşi regret,\nNu te-am putut prevede în buget, —\nDar hai să facem amândoi bilanţul,\nSă vezi şi tu cât valorează sfanţul:\n\nSunt 40 la birt\n 30 chiria\nSunt 7 şi 80 spălătoria\n 5 franci e vinul (fără amănunte)\n 3 gazul,\n 4 cheltueili mărunte\nSunt 10 franci şi 20, tutunu\n 1 franc, pomană\nFac 101\nPlus 6 franci pe lună şvarţ cu lapte\n107 (una sută şapte)\nScăzând acum din leafa de... student,\nRămâne o băncuţă — excedent...\n\nŞi, vezi, de tine nu mă mir de loc\nC-ai stat o iarnă-ntreagă fără foc,\nDar m-aş mira de mine să trăiesc\nO săptămână, fără să iubesc.\n\nDeci, pân' să cumpăr lemne cu căruţa,\nEu totdeauna cheltuiesc băncuţa —\nŞi-abia atunci constat c-ar fi posibil\nSă faci căldură, — fără combustibil!|726
George Topîrceanu|Vin’, iubito|Prin dumbravă se strecoară\nVânt de vară,\nŞi cocorii, şir pribeag,\nÎn adânc senin plutesc.\nCântă cucu în huceag:\nCucule, câţi ani trăiesc?\n\nÎmbrăcatu-s-au în floare\nDe ninsoare,\nPomii toţi de prin livezi.\nRâul lunecă pe prund\nAşa limpede că-i vezi\nPietricelele din fund.\n\nJos, în umbră de răchite,\nTăinuite\nViorele s-au ivit,\nŞi-n păr negru la femei\nCât de albi au înflorit\nParfumaţii ghiocei!\n\nVin', iubito! O poveste\n Tristă este\nViaţa noastră când s-a stins,\nDar e rai când o trăim.\nVino! Domnul dinadins\nNe-a făcut să ne iubim:\n\nA pus vara în dumbravă\nŞi-a zis: „Na-vă\nCrângul plin de cântători,\nŞi copacii înverziţi,\nŞi poienile cu flori\nVi le dau să vă iubiţi!”|746
Ion Minulescu|Romanţă fără muzică|Nu-i nimeni... nimeni să ne vadă şi să ne-auză -\nNu pleca!\nDă-mi degetele-ţi inelate să le sărut ca şi-altădată,\nDă-mi degetele-ţi inelate -\nPoeme-n pietre nestemate -\nVreau să le-nvăţ pe dinafară şi să le cânt,\nDă-mi mâna toată,\nCăci nu-i în tot salonul alta, aşa, la fel cu mâna ta.\n\nRămâi cu mine toată seara...\nCe-ţi pasă dac-o să sfârşească\nOrchestra valsul?...\nTu nu ştii\nCă nu-i în tot salonul altul la fel ca mine să iubească?\n\nDeschide-ţi braţele -\nAltarul în care mă-nchinam alt'dată -\nDeschide-mi braţele şi prinde-mi în ele braţele-obosite,\nApleacă-ţi gura-nsângerată,\nŞi sărutările-ţi aprinse înseamnă-le pe-obrazu-mi pal.\nÎnseamnă-le la rând, să-mi steie pe veci de pază,\nNeclintite,\nCa păsările legendare pe malul laculuiStymfal!...|3196
Adrian Păunescu|Paradox sau greșeală|Mai înțelept ca totdeauna\nȘi tot atât de idiot,\nAcum pricep că e totuna,\nSă n-ai nimic sau să ai tot.\n\nȘi paradoxul mă omoară\nȘi sunt nebun să mi-l explic,\nCă totu-a fost pană aseară\nȘi astazi nu mai e nimic.\n\nSunt sclavul presimțirii sumbre,\nPe care mi-o-nsușesc intim,\nCă viețuim ca niște umbre\nȘi că și umbrele murim.\n\nȘi, cum nu-i nimeni să te-acuze,\nDe stratageme și de măști,\nCum au putut aceste buze,\nS-ascundă faptul că urăsti ?\n\nUn clopot bate într-un munte,\nCu neințelesul lui bing-bang,\nMinunea dragostei înfrânte\nȘi-a suferinței după rang.|2377
Ion Minulescu|Romanța pelerinului|Sunt obosit de drum și-aș vrea\nSă dorm trei nopți,\nTrei vieți în șir,\nCulcat pe-un așternut,\nAșa\nCum dorm culcați în cimitir\nToți sfinții palizi din altare,\nCu pumnii-ncrucișați pe piept.\nDin somnul fără deșteptare\nAș vrea să nu mă mai deștept...\n\nCei ce-au pornit-naintea mea,\nBătătorind poteca lungă,\nȘi-au năzuit ce nu era\nÎn rostul vieții scris s-ajungă,\nCei ce-au pornit, cu mii de ani\nNaintea mea, pe-același drum,\nAu adormit pe sub castani\nDemult,\nȘi dorm uitați și-acum.\nȘi dintre cei porniți cândva,\nMânați - spre-aceleași înnorate\nȘi multe zări - de-aceeași stea,\nUn singur pelerin mai bate\nLa poarta liniștii...\nEl pare\nCă,-ndurerat ca Prometeu,\nE mort de mult și... tot nu moare -\n\nȘi-acest biet pelerin sunt eu!...|3217
Nichita Stănescu|Către Eminescu|Tu n-ai murit\npentru că eu sunt trupul tău care vorbeşte cu vorbele tale\nCând drag îmi este mie pe lumea asta\ncu iubirea ta mă gândesc la amorul tău,\nMihai, dacă-ai şti cât de tare îmi lipseşti\nca şi ochilor, ca şi pietrelor şi curcubeilor.\nLe-am zis de tine,\ncă-ntârzii, le-am zis,\ncă nu treci de sânge ne trebuie să renaşti\nşi nici anapoda de raze ca să ne fii cu noi de faţă.\nMihai, tu care eşti mai tânăr decât mine\ngândind în vorbele tale nu mă lăsa să îmbătrânesc\nMihai, nu de înţelepciune duc lipsă,\nde cântec, m-auzi ?\nde cântec, m-auzi ?\nde cântec, m-auzi ?\nM-a apucat apoia pietrelor, apoia ierburilor,\nm-a apucat apoia fructelor de toamnă, Mihai.\nCineva trebuie să guste această apoie coaptă\nşi miezoasă\nCreierul sâmburos al acestei apoi\nnu este creier descreierat.\nCa dovadă timpul ce trece, secunda prea repede ce ni s-a dat\nca dovadă locul tău în sâmburele limbii acesteia\nca dovadă inima ta ce a făcut pat din creierul meu\nca dovadă singurătatea mea\ncare nu credeam să învăţ a muri vreodată.|1381
Marin Sorescu|Istorioterapie|Când am insomnie,\nSeara, înainte de culcare,\nIau un atlas istoric\nCu puţină apă.\n\nŞi aşteptând să-şi facă efectul,\nUrmăresc cu degetul\nImperiul hitiţilor,\nDar peste o clipă\nTrebuie s-o iau de la început,\nPentru că, de fapt, imperiul hitiţilor\nE imperiul egiptenilor,\nBa nu, al asrienilor...\nAl medo-chaldeenilor...\nAl perşilor...\n\nDacă aşa stau lucrurile, mă gândesc,\nAtunci pot să dorm şi eu\nLiniştit.|2602
Adrian Păunescu|Tacut|Lumina mea, ingroapa-te cu mine,\nLa primavara poate incoltim,\nSi ne dam iarasi marilor multimi,\nLumina mea, altfel nu va fi bine.\n\nOchii mi s-au marit de-atat amurg,\nSi sufletul la fel, de-atata noapte.\nSa fim dintre acei ce stiu sa rabde\nCum norii trec si raurile curg.\n\nNu orice ingropare este moarte,\nPana la brau si mult mai sus de brau,\nLumina mea, de vom pleca departe,\ncum trece-un nor, cum curge cate-un rau,\n\nNoi ne vom ingropa in cate-o carte,\nTacut, ca doua boabe mari de grau.|2449
Tudor Arghezi|Patru versuri|Suferi și înduri și gemi.\nFii cinstită cînd blestemi.\nBlestemul, ia seama bine,\nCă te-ajunge, strîmb, pe tine.|4197
Magda Isanos|Cântarea păstoriţei|Dac-aş fi fost un lan m-ai fi cosit\nDe dimineaţă până-n asfinţit,\nŞi-n mers domol de care m-ai fi dus\nSă mă presari în ieslea lui Isus.\n\nSau măr dac-aş fi fost mă culegeai\nSă muşti din mine ca demult în rai,\nŞi cât de fericit aş fi-nflorit\nDeasupra casei unde-ai adormit!\n\nMă tot gândesc ce-aş fi putut să fiu\nCa paşii cei mai tainici să ţi-i ştiu,\nŞi-n ceasurile vieţii mele, toate,\nTu să m-atingi cu mâinile bogate.\n\nDar orişicum de-un lucru-s bucuroasă:\nVoi fi pământ şi ţie-ţi voi fi casă,\nŞi cea din urmă dezmierdată gazdă\nCând vei veni pe braţul meu de brazdă.|1014
Adrian Păunescu|Telefon îmbătrânind|Trec anii si se numara ca banii\nSi viata ma asaza pe rugul ei carunt,\nBunica nu-mi mai spune nani-nani,\nMa-nfrigureaza fiecare amanunt.\n\nSi cel ce-am fost si cel ce sunt se cearta,\nDar vai si-acest razboi e-atât de monoton,\nMi-mbatrâneste numarul la poarta,\nMi-mbatrâneste numarul de telefon.\n\nSe adauga mai fiecare ora\nSi telefonul suna distant si suveran\nSi parca si el însusi ma implora\nSa nu-l tot schimb adaugând un an.\n\nAcum, când crucea anilor e sparta\nSi omul de zapada, ce sunt, îsi ia palton,\nMi-mbatrâneste numarul la poarta,\nMi-mbatrâneste numarul de telefon.\n\nRasuna-n mine toate ca-ntr-o sala\nÎn care mormaie strigoiul unui urs\nSi creste din greseala în greseala\nPedepsitorul cailor ce le-am parcurs.\n\nSi daca moartea mea nu mai e moarta\nE ca eu însumi mi-am ajuns un zvon,\nMi-mbatrâneste numarul la poarta,\nMi-mbatrâneste numarul de telefon.\n\nCeva, aici, produce caruntete,\nO fabrica de calcar la mine-n oase vad\nSi vine albul ei sa ma învete\nCum sa surâd aliniindu-ma-n prapad.\n\nCu fiecare an ce nu ma iarta,\nCa într-o adunare facuta monoton\nMi-mbatrâneste numarul la poarta,\nMi-mbatrâneste numarul de telefon.|2452
Alecu Donici|Musca|De la arat un plug\nVenea încet spre casă\nŞi, la un bou pe jug,\nO muscă se-aşezase.\nIar ei, spre-ntâmpinare,\nO altă muscă-n zbor\nÎi face întrebare:\n- De unde, dragă sor'?\n- Şi mai întrebi de unde!\nEi musca îi răspunde\nC-un aer supărat.\nAu nu pricepi ce facem?\nNu vezi că noi ne-ntoarcem\nDin câmp, de la arat!\n\nSpre laudă deşartă\nMulţi zic: noi am lucrat,\nCând ei lucrează-n faptă,\nCa musca la arat.|87
Nichita Stănescu|Nod 4|Mi-am îngropat cuvintele de dragoste în pământ\nși beregata mi-am spânzurat-o de gât.\nPrecis că sunt un sfânt\nși numai atât.\nCele două picioare nici nu le mai simt\nși nici tâlpile cu care merg mereu.\nE absolut sigur că nu mai pot să mint.\nPrecis că sunt zeu.\nMi-am azvârlit dinții din gingie\nși sabia mi-am descins-o din șold.\nPrecis că inima mea este vie\nși că eu sunt mort.\nDar mi-am întors capul și m-am uitat înapoi\nla doi ochi îngenați,\ncu ochii mei doi\nși împărați.\nCe-o mai fi cu mine, te întreb acum,\noare oi mai fi fiind,\nde este în ființa mea jar și fum,\ndor și jind? \n\nNoduri și semne ( 1982 )|1485
Iulia Haşdeu|De ce?|cu mult mai cufundat în gînduri\npe-acelaşi drum el s-a pierdut\nn-a mai surîs ca-n alte rînduri...\nah, pentru ce a mai trecut?\n\ne poate mîniat pe mine:\ninima-i rece s-a făcut?\nn-am turburat visări senine...\nah, pentru ce a mai trecut?\n\nşi la fereastra mea, privirea\nazi întristată şi-a pierdut\npoate nu s-a răcit iubirea...\ncă de ce oare-a mai trecut?|906
Vasile Conta |Timpul|Noaptea-ntinde majestoasa-i mantie neagră peste lume…\nŞi misterele din sânu-i, zburând lin, se răspândeau;\nDupă sine, cu sfială, târând şoapte o mulţime,\nŞoapte dulci, ce cu-a lor curse, suvenirile răpeau.\n\nPăstoriţa-mbrăţişată de plăpânda voluptate\nPreserează de pe buza-i pe-a naturii sân smălţat,\nMulte şoapte, în catene, de extaze parfumate\nŞi-ntrerupte în răstimpuri, de-un fierbinte sărutat.\n\nRâul, floarea şi zefirul, valea şi codrul frunzos,\nCa să cânte a lor regină, armonii au întonat;\nNumai timpu-n gelozie se frământă furios,\nSe încruntă, se repede, cu gândirea a zburat…\n\nUn mormânt rămâne Timpul…peste dânsul\nOstenit păşeşte viaţa…S-aude un clopot,\nÎn natură jale, la păstor e jalnic plânsul…\nSpaţiul puternic răsună de al Timpului hohot!|4288
Ion Barbu|Poartă|Suflete-n pătratul zilei se conjugă,\nPaşii lor sunt muzici, imnurile - rugă.\nPatru scoici, cu fumuri de iarbă de mare,\nVindecă de noapte steaua-n tremurare.\n\nPe slujite vinuri frimitură-i astru'.\nMunţii-n Spirit, lucruri într-un Pod albastru.\nRaiuri divulgate! Îngerii trimeşi\nFulgeră Sodomei fructul de măceş.|3107
Traian Demetrescu|Călugărul din vechiul schit|Călugărul din vechiul schit\nO zi la el m-a găzduit\nŞi de-ale lumii mi-a vorbit,\nŞi de amor, şi de iubit,\n\nŞi când să plec, l-am întrebat\nCe dor ascuns l-a îndemnat\nSă-şi ducă viaţă-ntre sihaştri.\nEl mi-a răspuns: „Doi ochi albaştri”.\n\nCălugărul din vechiul schit\nDe-acelaşi dor a-nnebunit\nŞi dintre-ai lui prieteni buni\nL-au dus la casa de nebuni.\n\nL-am revăzut, l-am întrebat\nPrintre nebuni ce-a căutat,\nEu îl ştiam printre sihaştri.\nEl mi-a răspuns: „Doi ochi albaştri”.\n\nCălugărul din vechiul schit\nDe-acelaşi dor a şi murit,\nIar la mormânt, printre sihaştri\nPlângeau amar doi ochi albaştri.|1904
Nichita Stănescu|Înaintele adevărat|O, cât de suav trebuie să fie osul copilului\nca seva copacului, ca şuierul vântului\nO, viitorul ca verdele frunzelor\nca surâsul buzelor\nO, ţară, ou colorat\npe care se aşează măiastra\ncu aripi de sticlă cum e fereastra\nspre înaintele adevărat.|1426
Octavian Goga|Învins|I-am zis într-un amurg de vară,\nRobit de chipul unei stele:\nDurează, suflete măiestre,\nAltar nădăjduirii mele!\n\nI-am dat temuta mea comoară,\nTemeiul sfânt al suferinţii,\nArgintul visurilor toate,\nŞi marmura curat-a minţii.\n\nŞi el mi-a întruchipat altarul,\nLăcaş de mândră strălucire,\nZidindu-şi în catapeteasmă\nÎntreagă setea de mărire.\n\nDar vifor s-a pornit prin noapte,\nŞi-n goană vitregă şi crudă,\nO clipă-a sfărâmat nătângă\nPrisosul lunilor de trudă...\n\nE noapte-acum... Pe faţa bolţii\nPlâng ochii stelelor senine,\nCând blestemă-nşelatul meşter\nŞi strigă bietul din ruine...|1688
Alecu Donici|Doi câini|Un câine, de pe neam dulău,\nPrielnic, credincios către stăpânul său,\nOdată au văzut\nPe vechiul cunoscut,\nJuju, căţel tărcat,\nCe din ogradă an în curte s-au luat\nŞi carele acum la o fereastră-n casă,\nŞezând pe un covor de cele mai frumoase,\nAfară mândru se uita.\n— Jujucă: ce mai faci mata?\nÎntreabă câinele, din coadă dând încet.\n(Acesta între câini e semnul de respect.)\n— Îţi mulţumesc, mon cher! răspunse lui Juju.\nSunt bine. Dorm, mănânc, alerg, mă hârjonesc\nŞi pe saltele moi când vreau mă tăvălesc.\nDar spune-mi: ce faci tu?\n— Eu sunt ca purure. Rabd foame, ploaie, ger,\nPăzind ograda la boier;\nDorm lângă poartă, sau cu caii,\nŞi de la bucătari ades mănânc bătaie.\nBa ieri şi un fecior trei lovituri mi-au tras,\nPentru că n-am lătrat la vreme şi la ceas.\nDar tu, Juju, cu ce-ntâmplare\nAi căpătat favor asupra-ţi aşa mare?\nCe slujbă la stăpân în faptă împlineşti?\nFiind atât de mic, în ce te bizuieşti?\n— Eu! au răspuns Juju. Mă mir de întrebare!\nEu fac apporte şi joc ca omul în picioare!\nDin oameni iarăşi sunt la soartă în favor,\nPentru că-n două labe ştiu a-umbla uşor\nŞi fac apporte\nCând pot.|57
George Topîrceanu|Microscopică|Când pleca odată la război un om\nI-a strigat o cioară dintr-un vârf de pom:\n- „Du-te la bătaie, pentru ţară mori\nŞi-ţi va da nevasta un copil din flori.”\nOmul, Auzind acestea, n-a mai vrut să plece,\nDeci a fost la urmă, fiindc-a dezertat\nCondamnat la moarte şi executat.\n\nMorala: Cine crede tot ce-i spui Este vai de capul lui.|720
Radu Gyr|Anotimpul umbrelor|E-o răzvrătire-a umbrelor haine\nși-a orelor cu-năbușite glasuri.\nEu nu le-am vrut oprite în popasuri\ncu lungi țăruși de aur și rubine.\n\nAm lepădat crâmpeie dragi de ceasuri,\ncum scuturi rămășița unei cine.\nAzi, se lățesc și se răscoală-n mine,\nerupții de vulcani pe noi atlasuri.\n\nÎnvie tot ce-am dat de-a berbeleacul,\npăcate dulci, ispite și credințe.\nSecundele, umflându-se cât veacul,\n\nse fac măciuci și vin să m-amenințe,\nmă iau de gât și mă aruncă-n lacul\nde-a pururi ne-mpăcatelor dorințe.|3825
Iulia Haşdeu|Martie, rîzînd în ciuda a... (Nodier)|MARTIE,RÎZÎND ÎN CIUDA A... (Nodier)\n\nMartie vine cu dușurile,\nMartie,eu îl urăsc și-l blestem.\nSe topește gheața și frigul,\nDeoarece,pentru păsări el pregătește un cuib.\n\nEste acela care se trezește pămîntul.\nDin al său lung,somn,\nȘi cine pregătește acel mister\nMunca de reînnoire.\n\nToată lumea o detestă, dar eu o iubesc.\nSuntem un frate și o soră mai mică:\nEl, atît de bun, și eu urînd oricum,\nEu, a cărui inimă voi fi.\n\nParis, 1886 martie.\n\nTradusă și adaptată de către-Radu Dan Alexandru|3243
Lucian Blaga|Gorunul|În limpezi depărtări aud din pieptul unui turn\ncum bate ca o inimă un clopot\nşi-n zvonuri dulci\nîmi pare\ncă stropi de linişte îmi curg prin vine, nu de sânge.\n\nGorunule din margine de codru,\nde ce mă-nvinge\ncu aripi moi atâta pace\ncând zac în umbra ta\nşi mă dezmierzi cu frunza-ţi jucăuşă?\n\nO, cine ştie? - Poate că\ndin trunchiul tău îmi vor ciopli\nnu peste mult sicriul,\nşi liniştea\nce voi gusta-o între scândurile lui\no simt pesemne de acum:\no simt cum frunza ta mi-o picură în suflet -\nşi mut\nascult cum creşte-n trupul tău sicriul,\nsicriul meu,\ncu fiecare clipă care trece,\ngorunule din margine de codru.|3327
Radu Gyr|Butucii|Pe scocuri care vâjâie și tună\ns-au năpustit cu muget de bouri\nși-acum, în vaiet lung și trosnituri,\nse prăvălesc pe-un fund de văgăună.\n\nÎn ceafă cu țapine și securi,\ngem despuiați de-o ultimă furtună...\nO, cum foșneau sub viscole de lună,\npe creste sus, pe când erau păduri.\n\nDar parcă tot mai fluieră mierloii,\nsau curge vântu-n pieptul lor flămând\nde ropotele grindinii și ploii...\n\nȘi cum pornesc spre joagăr, rând pe rând,\nbutucii, goi de coajă, par strigoii\npădurilor care-au murit cântând.|3839
Lucian Blaga|21 decemvrie|Părere asemenea unui\ncuvânt scris de-o mână pe apă\nce - încă-naintea citirii -\nîn cercul de unde ne scapă\n\ne orice legendă. Dar cine\ntrăiește pe vaste aceste\ntărâmuri, pe-adâncile, altfel\ndecât pe un prund de poveste?\n\nAmară e însă amiaza\nde astăzi, și nu se-nfiripă\nîn larguri nici tâlc, nici visare.\nDoar frunzele zboară-n risipă.\n\nÎn iarnă stă țara. Vai, unde-i\nalbastrul ei sfânt atribut?\nPădure, restituie-mi zeii,\npe cari ți i-am dat împrumut.|3265
George Coşbuc|Fata morarului|"Sub plopii rari apele sună\nŞi plopii rari vâjâie-n vânt,\nIar roata se-nvârte nebună!\nEu stau la covată şi cânt,\nDar singură nu ştiu ce cânt,\nŞi-n ochii mei lacrimi s-adună.\n\nAşa-i de-ntuneric afară!\nDin cer un iad până-n pământ.\nEu cânt tot un cântec d-aseară\nŞi-aşa mi-e de silă să-l cânt,\nŞi tremur şi n-aş vrea să-l cânt,\nŞi-l tac, dar nevrând îl cânt iară!\n\nO, stânge-te, lampă, te stânge!\nCă brâul de-ncins mi-a fost lung,\nDar brâul meu astăzi mă strânge,\nLa copcii cu greu îl ajung!\nAşa de cu greu îl ajung,\nŞi-n copcii el trupul mi-l frânge!\n\nDormi, mamă, dormi, draga mea mamă,\nSă nu-ntrebi de ce nu dorm eu!\nObrazul ascuns sub năframă\nE martur păcatului meu.\nE martur amarului meu:\nTu n-ai băgat încă de seamă!\n\nSub plopii rari apele sună,\nŞi plopii rari vâjâie-n vânt,\nScot hohote parcă să-mi spună,\nÎn râs, ce nemernică sânt!\nCe rea, ce nemernică sânt,\nIar apele-mi strigă: — ""Nebună!""\n\nO, macină grâul mai bine\nŞi-nvârte-te, roată, mereu!\nCă lumea se-nvârte cu mine,\nŞi vreu, şi eu nu ştiu ce vreu!\nBa lasă, că ştiu eu ce vreu:\nAş vrea să fiu, roată, supt tine!"|643
Magda Isanos|Sapho|Sapho, te văd ca şi aievea, frumoasă străbună, \nAşa cum vechiul basorelief te arată, \nCu dulci palori de fildeş şi de lună\nPe-obrazul supt şi fruntea ta curată.\n\nCu ochii adânciţi şi arzători, \nPe care pleoapele-ostenite s-au lăsat\nCa două vinete petale-a unei flori, \nIar nările sculptate chiar se zbat.\n\nŞi nu stiu ce enigmă mai pluteşte\nÎn jurul pătimaşei tale guri, \nCe desfrânat şi tainică zâmbeşte\nPlebeicei batjocure şi uri.\n\nStrăbuno, chipul tău i-aşa divin, \nCă piatra-n care-i migălit respiră viaţă\nŞi-aievea parcă buzele suspin\nPe palida şi oacheşa ta faţă.\n\nIar dac-aş îndrăzni să te sărut\nÎn lutul modelat şi ars de soare\nDe peste-atâtea veacuri ce-au trecut, \nM-ar frige gura ta nemuritoare.|1064
Mihai Eminescu|La o artistă|Ca a nopții poezie,\nCu-ntunericul talar,\nCînd se-mbină, se-mlădie\nC-un glas tainic, lin, amar,\nTu cîntare întrupată\nDe-al aplauzelor flor,\nApărînd divinizată,\nRăpiși sufletu-mi în dor.\n\nCa zefirii ce adie\nCînturi dulci ca un fior,\nCînd prin flori de iasomie\nÎși sting sufletele lor,\nAstfel notele murinde,\nBlînde, palide, încet,\nZbor sub mîna-ți tremurîndă,\nCa dulci gînduri de poet.\n\nSau ca lira sfărîmată\nCe răsgeme-ngrozitor\nCînd o mînă înghețată\nRumpe coardele-n fior,\nAstfel mîna-ți tremurîndă\nBate-un cîntec mort și viu.\nCa furtuna descrescîndă\nCare muge a pustiu.\n\nEști tu nota rătăcită\nDin cîntarea sferelor,\nCe eternă, nefinită\nÎngerii o cîntă-n cor?\nEști ființa-armonioasă\nCe-o gîndi un serafin,\nCînd pe lira-i tînguioasă\nMîna cîntecul divin?\n\nAh, ca visul ce se-mbină\nPalid, lin, încetișor,\nCu o rază de lumină\nCe-arde geana ochilor;\nTu cîntare întrupată!\nDe-al aplauzelor flor\nDispărînd divinizată,\nRăpiși sufletu-mi în dor.|1170
Ion Minulescu|Romanţa ultimei seri|"Pe buzele-mi roşii port şi-astăzi stigmatul\nDezastrelor mute din ultima seară...\nPe buzele-mi roşii - apusuri de vară -\nPort urmele luptei pierdută-n palatul\nEternului Mâine\nŞi fostului Ieri!...\n\nMi-ai spus într-o seară că-i ultima seară!...\nVai!... Ultima seară ce trist se sfârşea...\nTe văd parcă şi-astăzi învinsă,\nCulcată,\nPe-aceeaşi arabă şi veche sofa,\nCu pleoapele-nchise,\nCu gura-ncleştată\nŞi mâinile-n cruce ca două stindarde\nSalvate din focul cetăţii ce arde!...\n\nSărmană învinsă de însuşi învinsul\nVoinţelor tale...\nSupremă chemare\nCe-şi pierde zigzagul în gesturi ce mor...\nLumină nocturnă de stea căzătoare...\nPe buzele-mi roşii priveşte stigmatul\nDezastrelor mute din ultima seară\nŞi-ascultă-ţi a luptei stridentă chitară\nCum plânge,\nŞi-n urmă, cum moare-n palatul\nEternului Mâine\nŞi fostului Ieri!...\nSunt glasuri de clopot ce parcă te cheamă\nŞi glasuri de ştreanguri ce scârţâie-n vânt...\nUn glas de frânghie şi-un glas de aramă\nSe zbat împreună,\nŞi două sentinţe\nTopite sunt parcă-ntr-un singur cuvânt:\n""Amantul te minte""...\n""Amantul te minte""...\nŞi-n viaţă, acelaşi etern Început\nE doar profanarea acelor Sfârşituri,\nTrăite\nŞi-apuse cu cei din trecut!"|3206
Nichita Stănescu|Blestemat, ah, ochi de piatră|Vai vieţii mele, încă de la naştere\nochi de piatră în trup de apă...\nVederea, ca tăria păianjenului\nsprijinindu-se pe balele lui geometrice.\nAtârnă greu ochiul de piatră\nşi sfâşie apa.\nLa ce bun vederea pietrei pentru apă\ncând trebuie să îngheţe apa de frig\ncând trupul trebuie să-mi fie de gheaţă\nbloc lucios şi transparent de gheaţă, \ngheaţă tare, gheaţă solidă\nca să nu-mi cadă ochiul de piatră de sub sprânceană\nca să nu-mi alunece prin piept\nprin pântec şi prin picior\nca să nu-mi ajungă vederea lui de piatră\nsub tălpile mele de apă.\nBlestemat, ah, ochi de piatră în trup de apă, \ntrebuie să-ngheţ ca să te ţin sub sprânceană, \nmai friguros decât frigul\ntrebuie să mă ţin\nîn toiul frigului\nca să văd vederea pietrei cu tine.\nBlestemat, ah, ochi de piatră în trup de apă!|1358
Camil Petrescu|În prag|Deschide ferecata poartă,\nKicsikém,\nSunt acolo-ngrămădite\nTristeţi de mult uitate,\nVechituri şi gânduri părăsite,\nToane reci pe lângă soartă.\n\nRând pe rând am aruncat acolo,\nCa într-un pod de casă,\nAtâtea lucruri care-au fost,\nDesperechiate, prăfuite de uitare,\nZestre şi povară fără rost.\n\nÎn jilţul fericirilor trecute,\nCu câlţii scoşi afară,\nDoarme somnoros «odinioară»\n(L-o cuprinde cândva cartea \nAmintirii prefăcute.)\n\nTreze stau prin colţuri drame doar schelete,\nPrintre ele nebunii săpate în perete,\nGlume care-ncearcă nemurirea,\nSpinări reci de salamandre\nSubt duşumeaua minţii, prin meandre.\nA trecut pe-acolo moartea şi iubirea.\nCine să le judece şi să despartă?\n\nO, deschide ferecata poartă\nKicsikém \nNu te teme\nDuhurile toate te privesc\n- Unele cu drag —\nCăci, albă şi fragedă,\nTu te profilezi uşoară\nCa pe un primăvăratec prag.\nŞi-n jurul tău\nTremură lumina crudă de afară.|279
Veronica Micle|Singură|De câte ori am tresărit\nLa fiece mişcare,\nCrezând că poate ai venit\nTu, dulce arătare.\n\nŞ-apoi de câte ori am plâns,\nVăzând că noaptea vine\nŞi lampa singură o-am stins,\nIubite, fără tine.\n\nO, dac-ai şti de câte ori\nNopţile albe, nedormite,\nŢi le-a jertfit până la zori\nSălbateca-mi iubire,\n\nMăcar o clipă-ai fi venit,\nAdus ca de ursite -\nC-un sărut să pui sfârşit\nDurerei nesfârşite!|2067
Ion Barbu|Pentru Monica(când va fi mare)|Să nu prelingă, să nu pice\nViu-Spiritul primit în ea\nLa azimi albe să-l ridice,\nSfiit pruncia ei trecea.\n\nSori zilnici grei ardeau sub dungă,\nUșori sunau în răsărit.\nȘi nori ce nu știau s-ajungă\nȘi munții câți i-a întâlnit —\n\nSuiau ca iezerii să cate\nLa anii falnici douăzeci.\nVedeau din ceasul ce nu bate\nDin timp tăiat cu săbii reci.|813
Traian Demetrescu|O minune|"Ţăranii-mi spun, cinstiţi la vorbă,\nCă-s oameni drepţi şi buni:\n„Pădurea asta e vestită,\nVestită în minuni!...\n\nAtâţia suferinzi făcut-a\nDe viaţă s-aibă parte,\nCând se credeau ajunşi aproape\nDe ne-ndurata moarte.\n\nDin multe locuri depărtate,\nVin oameni ca s-o vază,\nŞi de mândreţea-i fără seamăn,\nAdânc se minunează!""\n\nAscult şi-ncep să cred ca dânşii\nMinunile aceste,\nCum un copil se-nfiorează\nDe orice şi ce poveste.\n\nDar aş voi să-ntreb pe unul,\n— El singur doar mi-o spune,\nDac-ar putea ca să mai facă\nPădurea o minune:\n\nSă-mi risipească stolul negru\nDe nopţi şi zile rele,\nŞi să-mi redea nemărginitul\nIluziilor mele!..."|1930
Cincinat Pavelescu|Sonet|Ești tânără, frumoasă și cuminte,\nEști idealul dornic al soției,\nCăminul tău e raiul căsniciei\nDar oare fericirea ta nu minte?\n\nNu simți ades robia datoriei\nCum greu ți-apasă inima și minte?\nN-ai dat tot traiul tău de mai-nainte\nP-o clipă din vârtejul nebuniei?\n\nParfumul cald al serilor te-mbată,\nȘi inima-ți ce-abia știa să bată\nÎn ritmul sărutării datorite,\n\nDeodată se deșteaptă și învie...\nTe-apleci în vântul tainicei ispite,\nȘi-ai vrea să fii amantă, nu soție.|380
Traian Demetrescu|Lui Eminescu|Și nu mai ești! ... O groapă sub rînjetele-i crunte\nCuprinse necuprinsul din geniala-ți frunte!\nȘi după cum în viață a fost eternul dor:\nTu dormi, tu dormi acuma sub teiul plîngător!\n\nIar vîntul cînd va bate, în gîrbovita iarnă,\nPuzderii de zăpadă desupră-ți o s-aștearnă;\nȘi vara o să-ți cânte cu freamătul său trist,\nCum l-ai cântat tu, dulce al poeziei Crist!\n\nCând moartea-ți mă cuprinse de plângeri fără margini,\nErai cu mine-alături: în veșnicile-ți pagini!\nTe-am înțeles atuncea mai mult... apoi mi-am zis\nCă poarta nemuririi chiar moartea ți-a deschis!\n\nDormi!... Țeasta ta o-ncape un biet coșciug de scânduri,\nEa, ce-a-ncăput în viață un univers de gînduri!...\nO! Dormi, sub dulcea pace din al veciei cort,\nEtern poet! căci numai pentru cei morți ești mort!|1926
Mihai Eminescu|Către Bullatius, după Horaţiu|Cum ți se pare, Bullațiu, Chio, falnicul Lesbos,\nSamosul cel elegant, Sardes, cetatea lui Cresus?\nSmyrna ori Colophon? Mai mari, mai mici decât faima?\nOri sunt nimic alături cu câmpul lui Mart și cu Tibrul?\nAu preferi vrun oraș din cele-nchinate prin Attal?\nOri de urâtul mării și-a drumului Lebedu-l lauzi?\n„Lebedul? Știi tu ce e”, -mi răspunzi? Mai pustiu decât Gabii,\nMai strimt decât Fidenii; și totuși, aicea viața-mi\nVoi s-o petrec, uitat de ai mei, uitându-i pre dânșii,\nDintr-un mal depărtat privind la Neptun turburatul.\nOare acel ce la Roma din Capua pleacă pe ploaie,\nPlin de noroi, pentru-asta viața-i în han va petrece-o?\nOare cel degerat lăuda-va cuptorul și baia\nCa pe lucruri ce singure dau fericire vieții?\nPentru că austrul puternic te bântuie, vinde-vei oare\nVasul în care-ai plecat, dincolo de valul Egeic?\nPentr-un om așezat Rhodos, Mitilene frumoasa\nPar ca pănura grea în arșiță, par ca și haina\nCea de la câmp în timp vicolos, ori ca baia în Tibru\nIarna, ori ca un foc pe vatră-n luna lui august.\nDeci din Roma se cade, soarta fiind cu priință,\nSă fericești depărtatele Samos, Chio și Rhodos.\nIa dar mulțumitor în mâni fericitele ore\nCari un zeu ți le dă: n-amâna cele bune pe alt an\nȘi te vei ști trăind fericit oriunde în lume.\nGrijile noastre fug de cuvinte și-nțelepciune,\nNu de un loc ce răsare domnind peste apele mării.\nCerul deasupra schimbi, nu sufletul, marea trecând-o.\nOțiul fără de-astâmpăr ne zbuciumă. Duși de corăbii\nȘi de trăsuri, căutăm bun trai. Ce cauți aici e;\nE-n Ulubrae chiar, de păstrezi în inimă cumpăt.|1096
Magda Isanos|Nuntă|Acuma pământu-ntreg putea\nmărturisi pentru noi;\nca unele văratece, luminoase ploi,\nplânsul și râsul între noi plutea.\n\nEu eram principiul neschimbat,\nȚărâna, întunericul roditor,\nluna, spre care mareele tuturor\noceanelor adânci au urcat.\n\nTu, soarele care-aruncă-n spații\narcul superbei grații,\namintind chiar în somn mișcarea...\n„Nu-mi clătina întunericul si nemișcarea”\n\n,voiam la-nceput să strig;\nși-auzii murmurul țurțureilor mici de ghiață.\nStând în lumină tremuram de frig\nși nu știu cine mă chema spre viață.\n\nTrebuia s-ascult negreșit acele porunci.\nCa si când as fi dormit pân-atunci,\npriveam verdele ca un fum\nal primăverii și simțeam precum\n\nniște muguri de aripi pe umeri\n.„Poți să trăiești și fără să numeri\nzilele.” Glasul tău plutea\nca duhul deasupra apelor și creștea\n\nparcă noaptea primului somn din noi...\nSunt unele văratece, luminoase ploi\n,care prefac pământul și apa din temelii\n.Și eram străvezii, străvezii.|3442
George Coşbuc|Stâncile strigă Amin|"Bătrân de vârstă, gârbov și slab d-un negru chin\nPrin țară imbla Beda, ca vecinic peregrin.\nDin sate-n sate trece, prin țări călătorește\nȘi dreapta religiune prin vorbe o lățește.\nDar fiind el, sărmanul, orbit de ani era,\nUn prunc, ca drept tovarăș, de mână îl purta.\nOdată, prin o vale, copilul l-a purtat\nÎn loc cu stânci mărețe și multe sămănat.\nAicea stând bătrânul puțin, se odihnește,\nCopilul însă-n glumă se-ntoarce și-i vorbește:\n""Cinstite părinte, nu-i bine a sta-n drum;\nMulțimea te așteaptă, deci scoală-te acum\nȘi predica o ține."" Bătrânul se ridică\nCătându-și textu; -ndată-l cetește și explică,\nAșa de blând și dulce, cât lacrime de drag\nBrăzdau zbârcita față a tristului moșneag.\nCopilul nebunatec râdea cu hohot mare\nVăzând cum ține sfântul la pietre cuvântare,\nCum glasul lui răsună și flutură în vânt:\nDar, iată, când bătrânul încheie-al său cuvânt,\nCând face semnul crucii, atuncea odată\nDin crânguri se înalță o soaptă fermecată\nȘi mii de mii de glasuri din vale repet lin:\n""Pe-a veacurilor veacuri, Amin, părinte-Amin!""\nSă sparie copilul; pe loc îngenunchiează,\nȘi sfântului părinte păcatul își trădează,\nCu lacrămi de căință, de jele prigonit.\nȘi Beda stă ș-ascultă și zice umilit:\n""Tu n-ai cetit, copile, scriptura ce vorbește,\nCând tace omenirea, chiar stânca glăsuiește.\nÎnsamnă-ți asta bine și nu o mai uita:\nCă tot așa se poate o piatră a schimba\nÎn inima umană, precum inima încă\nAdeseori se schimbă în piatră și în stâncă!"""|663
Radu Gyr|Inelul lui Nan-Udobă|Lin ciocănit și subțiat în clește,\nunduitor ca apele, ca stuhul.\nE aurul ca toamna când zâmbește\nși-i limpede agata ca văzduhul.\n\nDibaciul meșter, cu unealtă sfântă\na stins fântâni adânci în nestemate.\nDar flacăra robită se frământă\nși-n carnea juvaierului se zbate.\n\nPrivesc inelul. Uneori, îmi pare\ncă doarme-n pâlpâirea lui domoală.\nCi de-l rotesc o clipă către soare,\ntrezit din somn, cu fulgere se scoală.\n\nȘi, uite, simt, podoabă prea ciudată,\ncă-n tine duhul Neamului se-ascunde:\ndin limpezimea lui cutremurată,\nțâșnesc, arzând, furtunile rotunde.|3913
Tudor Arghezi|Un om|Cîtu-i de mare el și ea de mică\nPe om îl duce-n gură o furnică.\nEl e spătos și îndrăzneț pe față,\nDar tremură ca un crîmpei de ață,\nȘi e fățarnic și mișel,\nCînd sfinx, cînd taur, cînd cățel,\nÎn viață,-n stihuri și în proză\nȘi-n nentrerupta lui metamorfoză.\nȘi are, și nu are nume,\nDar are-o mie de costume\nÎn sufletu-i ca un dulap\nPentru un singur și același cap.\nLingău, obraznic, mistic sau păgîn,\nE și strein și-i și român.\nDe cîte ori poruncă-i este dată\nTe spurcă, te mînjeşte, te arată.\nFiința lui în carne și postumă\nS-a încleit din bale, zgîrci și gumă.\nDupă stăpîni și-mprejurare,\nSe face minuscul și mare\nȘi-ncepe să se-ntindă\nCă-i dau urechile de grindă.\nDar de odată iar îți vine\nPe brînci, pe burtă sau pe vine,\nFrecîndu-se și mîngîindu- se de tine.\nIeri nu erai nimica,\nAzi îl apucă frica\nSă nu învii, din vatra, după uşe,\nDin pulbere și din cenuşe,\nȘi să nu-nceapă pajura crăiască\nDin cer senin, hulit, să te-ndrăgească.\nAtuncea, groaza, pe de-a-ndoase\nÎi intră și îi clănțăne în oase.\n\nCe poți să faci cu-asemenea potaie ?\nDuminica o sfîntă de bătaie.\n\n1950 - 1953|4236
Cincinat Pavelescu|Tinerețea mea|Tinerețea mea acum\nParcă este o ruină,\nAbătută de la drum\nPe o creastă de colină.\nSub ferestre nu mai cântă\nRândunicile zglobii…\nPrin grădină se frământă\nVântul serii-n bălării.\nȘi când țipă cucuvaia\nMi se pare, tremurând,\nCă e glasul tinereții\nVeștejite prea curând!|385
Adrian Păunescu|Cimitir de artişti|Numai artiştii au corupt ţărâna,\nDin vina lor răsar pe lume flori,\nPrin arbori trec pierduţii dirijori,\nŞi-şi mişcă-n fiecare creangă mâna.\n\nDe-atâţia pictori morţi în cimitire,\nCulorile se strâng ca pe la nunţi,\nUn sculptor taie nebuneşte munţi,\nPlaneta e-n pericol de iubire.\n\nGerosul vânt şi vântul prea fierbinte,\nCe sfărâmă ţări şi prescurtează vieţi,\nPleacă din pieptul marilor poeţi,\nEi după moarte, mai rostind cuvinte.\n\nArtişti nocivi în viaţă şi în arte,\nEi sunt cu-atâta mai nocivi în moarte.|2203
Radu Gyr|Mărgăritarul|Prinzând de păr talazurile goale,\nle-a spart în fălci de piatră uraganul.\nȘi-a sângerat, sub smoala lor, mărgeanul\nși marea-a fiert și-a clocotit metale\n\nși s-a făcut ca fierea și catranul,\nsmulgând ba roci, ba zdrențe vegetale...\nȘi iar s-a tras în negrele lui zale,\npe urma uraganului, oceanul.\n\nMeduze verzi cu sclipătul părelnic\nși alge moarte-n stearpă putrezire\nse-aprind pe fruntea valului vremelnic.\n\nDar în adânc, sub veșnica foșnire,\nzâmbind, mărgăritarul feciorelnic\nvisează salba care-o să-l înșire.|3940
Radu Gyr|Rămas bun|Rămas bun dragă frățân de cruce!\nTu pornești spre țara ta de lut.\nEu prin săbiile zării mă voi duce,\nvânturi mari să-mi iasă la răscruce,\nvisul din albastrele-i căuce\nsă-mi de apa lui amară de băut.\n\nDacă într-o zi or să vadă\nvulturi de argint pe cer lucind,\nscoate-ți straiulde nun din ladă,\npune-ți zările la coapsă ca o spadă\nși să-mi vii la nunta-mi de zăpadă\nîn duminica mea albă de argint.\n\nPajuri negre, însă, de-or să zboare,\nsă-nțelegi că ochii mi-au furat\nsă mi-I ducă-n stele rotitoare,\ndar fruntea mea, răpită-n gheare,\npeste vârfuri de păduri tot mai răsare\nca un ciob de lună-nsângerată.|3992
Adrian Păunescu|Singur fără nimeni|Ferească Dumnezeu, dacă mai poate,\nPe fiecare, de singuratate,\nacesta-mi pare lucrul cel mai greu,\nferească-mă de mine Dumnezeu.\n\nFerească-mă noroiul de noroaie,\nferească-mă plouandul nor - de ploaie,\nferească-mă singuratatea mea\nca singur să mă nărui pe podea.\n\nȘi gura să-mi aud cum mila cere,\nvreunor pași din vreo apropiere,\nsi, fără nimeni, să mă sting în glas,\npe lume cât de singur am rămas.\n\nAtât de singur sunt pe-acest pământ,\ncă nimeni nu va ști dacă mai sunt.|2439
Ion Luca Caragiale|Talmud|„Tu, Șmul, ești leneș, zice Ștrul,\nTu nu vrei să lucrezi destul,\nȘi d-aia nu câștigi nimică!\nTu de vr-un an tot migălești\nO iconiță mititică:\nO tot sucești și-o învârtești\nȘi văd că n-o mai isprăvești...\nEu într-o var-am isprăvit\nO mânăstire și un schit.\nCu învelit și cu vopsit\nIar Șmul răspunde trist: „Hei! Știu...\nDar... tu — tu ești tinichigiu,\nȘi eu — eu sunt giuvaergiu”...\n\nMorală\nUna-i Ștrul\nȘi alta Șmul.|860
Nicolae Labiş|Ciutura|Un om în miezul zilei se razimă-n țapină,\nCu fața încordată, îngândurat puțin.\nÎși șterge de pe frunte sudoarea de lumină\nȘi-i fumegă în spate cămașa lui de in.\n\nDin ciutura-nghețată el soarbe-o-nghițitură,\nApoi și-ndreaptă pașii către păduri, tăcut.\nȘi ciutura păstrează sărutul lui pe gură\nPrecum, sfioasă, fata,întâiul ei sărut.|3692
Adrian Păunescu|Amurg către amurg|Mă-ndrept cu tot amurgul meu către amurg\nContururile lucrurilor se desfac și curg.\n\nAud un ornic și, fricos, tresar,\nPort file vechi de calendar în buzunar.\n\nCu grijă mă retrag la mine-n adăpost,\nReîntâlnind lumina copilului care am fost.\n\nVa trebui să recunosc, onest, că sunt bătrân\nȘi că puține de făcut îmi mai rămân.\n\nLa subterfugii de doi bani dacă recurg,\nE doar pentru-a-mi purta amurgul spre amurg.\n\n14 iulie 2008\n\n(Încă viu, 2008)|4391
Nichita Stănescu|Pean|Nu trebuie înţelese sentimentele, -\nele trebuie să fie trăite.\nNu trebuie înţeleşi porcii, -\nei trebuie să fie mâncaţi.\nNu trebuie înţelese florile, -\nele trebuie să fie mirosite.\nNu trebuie să fie înţeleasă pasărea, -\nlăsaţi-o pe ea singură;\nnu-i faceţi ramură din inima voastră,\nnu-i beţi cu respirarea voastră aerul,\naerul de sub aripă...\nNu trebuie mai ales să înţelegem, -\ntrebuie mai ales să fim;\ndar mai ales trebuie să fi fost,\nîntr-adevăr mai ales să fi fost.|3631
Radu Gyr|Rondelul unor speranțe|Mă-ncrunt și spun că nu mai sper\nși iar mă spânzur de crâmpeie.\nAm pietre-n grai și reteveie,\nmă-mbrac cu ghimpi și țepi de fier.\n\nBat ușa-n cuie, smulg și cheie,\ndar pașii mei tot fug în cer.\nMă-ncrunt și spun că nu mai sper\nși iar mă spânzur de crâmpeie.\n\nNu vreau în beznă o scânteie,\nmă-ngrop în beci, m-ascund în ger,\ndar calc și-aici pe curcubeie.\nȘi iar mă spânzur de crâmpeie,\nmă-ncrunt și spun că nu mai sper.|4016
Nichita Stănescu|Un sentiment ciudat|Cuprinsul de pesti si de fioroase fapturi\nal semicercului marii\nCuprinsul de nelinistitoare intelesuri\nal semicercului verbului\nDuminica simbetii si martea lunii\nah, si nerusinarea unei raze\ncare imi violeaza intunericul!|3679
Radu Stanca|Cea mai frumoasa floare|« Ce să-ţi aduc, iubito, de pe mare ? »\nO întrebă în şoapte într-o zi.\n« Din insule pierdute-n depărtare\nCea mai frumoasă floare care-o fi »\n\nAbia se mai zăreşte-acum catargul.\nPe ţărm cu ochii-nchişi şi mâna-n sân\nO fată albă, alb măsoară largul,\nŞi-n ochii ei clipeşte-un somn păgân.\n\nUn an întreg prin insule cu soare\nCorabia opri şi strânse-n ea\nMorman de flori, căci fiecare floare\nCea mai frumoasă-n felul ei era.\n\nDar florile, prea multe într-o seară,\nCu peşti de aur prinşi la subţiori,\nCorabia de foc o scufundară,\nŞi toţi muriră-ncolăciţi de flori.\n\nPe ţărm stau doua fete-n aşteptare :\n« Ce ţi-ai dorit ca dar în acest an ? »\n« Nu-mi mai aduc aminte. Mi se pare —\nCea mai frumoasă scoică din ocean »...|1841
Nichita Stănescu|Ceas Cu Lună|Daca te strâng, ramâne luna\nmereu pe sub tavanul stins.\nSecunda, ora, ziua, saptamâna\nîmi flutura de bratu-ntins.\nTu taci si lasi sa fie fierul\nlimbii de ceas, nedeslusit.\nTurla, -ti lipseste temnicerul.\nTrupule, capul despartit.\nLasa sa curga prin vinele rupte\nrosu deschis, rosu închis.\nO, mult prea multe razboaie si lupte\npentru un singur ostatic dat prins.\nSa-i smulgem limba ca sa nu spuna\nnimica si nimanui.\nPe sub tavane, rasare luna, \nsinguratec si amarui.|1386
Traian Demetrescu|Frunze de toamnă|Pică frunzele de toamnă,\nScuturate de furtună,\nȘi picînd ca o ninsoare\nFac pămîntului cunună.\n\nMelancolic, prin fereastră,\nMi-arunc ochii către ele,\nȘi privindu-le le-asamăn\nCu iluziile mele...|1916
Radu Gyr|Cozia|Toamna, gemând pe ape despletite,\ntrosnește, lung, din bârne, ca o plută.\nOltul, vâlvoi. Dar seara ca un schit e,\nși munții i-aduc smirnă ne-ncepută.\n\nCând bate cozianul din nuceturi\ncu duh amar de nuci în desfrunzire,\nîn fundul serii se deschid sipeturi\nși cad inele mari pe mânăstire.\n\nPădurile cu chică de beteală\nse roagă-n șoaptă lângă paraclis...\nVopsit pe veac cu umbre lungi de vis,\ntresare voievodu-n zugrăveală,\n\ngătit în adămascuri și dulamă\nși la genunchi cu pajuri bizantine.\nSub somnul Lui — lupoaice de aramă —\ns-au tolănit zbârlitele Rovine.\n\nSfinții și-au pus stiharul și călțunii\nși calcă lin cu pași de chiparoasă.\nÎn jeț stă Maica-Domnului sfioasă\nși numără mătăniile lunii.\n\nTăcerile au mâini de sticlă vie\nși mătăsoși botfori de albăstrimi...\n\nÎn noaptea asta, la arhondărie,\ntrudit de drum, adoarme-un heruvim.|3867
Magda Isanos|Eu nu regret|Eu nu regret povestea de iubire,\ndar e nespus de trist si de ciudat\nsa simti c-asemeni unui fir subtire\nceva frumos din tine s-a sfarmat.\n\nSi nu mai stiu anume ce, si-anume cand,\ncaci toate ca-ntr-un vis s-au petrecut\nde-ti vine sa pornesti, de altii intreband\nde-au fost aievea cele ce-au trecut.|3427
Adrian Păunescu|Lumea mare|Lumea mare\neste lumea mică\nvăzută din poziția\nîn genunchi.|2329
Magda Isanos|Întoarcere|Vor fi și-atuncea ierburi și zăpezi...\nTu, ochi, cum ai să rabzi să nu le vezi?\n„Ba nu, mai pe-nnoptate-am să mă scol,\nsă dau livezii, stupilor, ocol,\nsă mângâi lemnul ușilor de-acasă\nși păpușoii galbeni pe mătasă.\n\nDulăii vor veni să mă miroase,\ncu boturile negre, somnoroase,\nși gudurând spinările: «stăpână,\nde unde vii, că mirosi a țărână?»...”|3434
Victor Eftimiu|Iubiri|Ai să mă ierți că am venit devreme?\nEu te-am iertat că ai venit târziu…\nUnde-am fi vrut, nu ești și n-am să fiu —\nzadarnic plâns de dor o să ne cheme.\n\nSperanța noastră inutilă geme\ncu glas de glod căzut peste sicriu.\nAi să mă ierți că am venit devreme?\nEu te-am iertat că ai venit târziu…\n\nAvem pe frunți cu totul alte steme,\ndar eu, nebunul, totuși îți mai scriu\nși soarta o sfidez cât mai sunt viu\nși te iubesc sub zodii de blesteme —\npoate mă ierți că am venit devreme….|4316
George Coşbuc|Un basm|„Va veni să vă cuprindă\nUn flăcău cu negre plete\nȘi frumos cum nimeni nu-i:\nVoi fugiți să nu vă prindă!\nUșa s-o-ncuiați la tindă,\nCă, de vă sărută, fete,\nVeți muri de dragul lui!”\n\nȘi-a venit flăcăul, cică,\nUn voinic cum altul nu e!\nȘi trei fete de-mpărat\nGrabnic s-au ascuns de frică,\nNumai fata cea mai mică\nN-a putut grăbit să-ncuie,\nȘi-a rămas la sărutat.\n\nDe-a murit, eu nu țiu minte.\nAcest basm mi-l spuse mama\nAdormindu-mă, demult!\nȘi-i mult basm, de-aci-nainte,\nȘi-am uitat a lui cuvinte!\nAh, de-ați ști să-mi dați voi seama,\nCum aș vrea să-l mai ascult!\n\nVreau să știu, să știu sfârșitul!\nA murit copila? Vine\nIar flăcăul de-a plecat?\nAh, eu nu-nțeleg iubitul, -\nSpuneți cum e isprăvitul?\nCă s-a repetat cu mine\nBasmul fetei de-mpărat!|2927
Emil Botta|Proverb|"Prichindeii\nm-au amenințat că mă-mpușcă\ndacă mai trec prin pădure fluierând\nși sărutând copacii pe rând.\n\n""Eu sunt Dionysos, spusei,\narborii sunt sorii și luceferii mei\nși cerul meu este acest limpede iaz\nși vă rog să nu faceți haz.""\n\n""Ce tot cântă omul? întrebă o șopârlă,\nn-ar fi mai bine să-l facem pradă peștilor din gârlă?""\n""E Dionysos cel veșnic, rosti un lăstun,\ndar am impresia că e un exaltat și un nebun.\n\nSă trimitem ștafete în a veacurilor umbră\nsă întrebe dacă Dionysos avea o privire așa de sumbră\nși obrazul ca varul și vocea de plâns năruită\nși o viață ca o casă părăsită.""\n\nDar prichindeii au întins sinețele,\ncopacii de spaimă și-au acoperit fețele\nși vuietul reteză ca o secure\nliniștea pădurii sure.\n\n""A murit impostorul, falsul Dionysos,"", vesti crainicul de aramă \nși peste mine așternu o năframă. \nDar luna văzând cum zăceam asasinat, tembel,\ndojenind pe omorâtori le grăi: ""Dionysos era el""."|587
Nichita Stănescu|Ars poetica (3)|Eu ştiu că duritatea gândirii în idei\nnu stă într-o înjurătură,\nnici în scârbosul spus al vorbei.\nMi-e foarte greu să scutur de pe mine\ncuvintele obscene,\nmi-e foarte să scutur de pe mine\ncuţitul care-l scot din mine ca să-l bag în tine!\nMi-e scârbă de ideile\npe care eu le-aş rupe ca surcelele,\npe care Onan cel răzbunător la vremea lui\nle-a dat îngrăşământ pământului!\nSămânţa este sacră, cum vă zic!\nCuvintele în jurul ei sunt un nimic!\nMă-ntorc şi gem şi sânge-mi curge,\niar gura mea e gura ta,\nidee, demiurge!|1335
Mihai Eminescu|"Cine-i (din drama ""Steaua mării"")"|Norul ţipă, marea latră,\nPleoscăind de stânci în veci, \nŞi scheletele de piatră,\nÎn natura cea maratră,\nStau bătrâne, slabe, seci.	\n\nÎn castelul trist şi mare,\nCe se nalţă rece, sur, \nCu fantasticul lui mur,\nPrintre stânci cu poala 'n mare\nŞi cu fruntea-n cer de-azur;	\n\nÎn castel izbind de nouri,\nStă-n fereastra ca un arc,\nÎntr-a mării lungi ecouri,\nFaţa-n văl de gând şi nouri —\nAl seraphilor monarc.	\n\nUn monarc cu faţa pală\nŞi cu păr de-un aur blând,\nIar în ochiu-i, rătăcind, \nVezi lumina matinală— \nStele-albastre strălucind.	\n\nCine-i îngerul pe maluri, \nCe visează în castel, \nCând al mărei vis rebel \nSfarmă lumile-i de valuri \nDe pământul eternel?	\n\nCine-i palida minune, \nCe priveşte parcă-n veci \nPrintre stânci de pietre seci,\nCum se scutură de spume\nAle mărei unde reci?|1102
Ion Minulescu|Epilog|Ce regăsire triumfală după un sfert de veac aproape!...\nÎți mai aduci aminte, mare, de-Argonautul epigon\nCe-ți fragmenta imensitatea\nÎntr-un caite de versuri șchioape\nȘi-ți profana tridentul clasic cu simple urme de creion?\n\nAceeași rece-mbrățișare de-albsatru, violet și verde,\nAceeași mută întrebare „de ce”, „de unde” și „de când”,\nȘi-aceeași inutilă goană spre orizontul ce se pierde\nÎn golul circonflex din care pornesc Sirenele cântând.\n\nTe regăsesc aceeași mare, cu-aceeași și tragică poveste,\nCu-aceleași vânturi vagabonde,\nCu-aceeași lună cap de mort\nȘi-aceleai glas care mă cheamă, -\nDeși mi-ascunde cine este:\n„Sosesc corăbiile, vino, să le vedem cum intră-n port”.|3153
Adrian Păunescu|Țăranul răstignit|Așa te văd și-am să te văd mereu,\nÎmătrânind sub lovituri grozave,\nPierdut de frați, uitat de Dumnezeu,\nCălcat de-acești păgâni fără potcoave.\n\nAșa ți-a fost, probabil, ție scris,\nÎn țara ta miloasă și nătângă\nSă vină voma crudului abis\nȘi oasele în trup să ți le frângă.\n\nȘi-așa cum stai, țăran crucificat,\nȘi te lovesc barbarii mai departe,\nEști un popor, o țară și un stat,\nDestinul nostru condamnat la moarte.\n\nȘi, mai ales, tu ești sortit acum\nAtâtor jignitoare ipoteze,\nSă fii crezut tiranul tău postum,\nBiografia să ți-o inverseze.\n\nStudent maghiar? O, nu, țăran român,\nMihai Cofariu, sfântă înviere,\nStrângându-ți zilnic patria la sân,\nPrecum porunca din strămoși ți-o cere.\n\nTu nu-i urăști pe ucigașii tăi,\nTu ești iertarea ce le-ncape toate,\nUn semn de viață, peste moarte, dă-i\nAcestei țări, ce parcă nu mai poate.\n\nȘi parcă mai fusese prin Ardeal,\nȘi parcă s-a mai auzit o dată,\nCa norii unui plâns torențial,\nSe-aude osul nației pe roată.\n\nȘi dacă tu te-ai ridicat din morți\nÎnseamnă că speranța ne rămâne,\nCă tu destinul neamului îl porți\nȘi merităm „Deșteaptă-te, Române!”.|4603
Nichita Stănescu|Înşelarea privirii|Ce economie ai făcut cu mine,\nce secetă se abătuse pe cer,\ncât de foame trebuia să le fie\nfrigurilor toate din cer,\nde m-ai lăsat să fiu fiind\nsă merg copilărind\nacestea toate de cuvinte\ncare îţi sunt morminte.|1431
Marin Sorescu|Alfabetul|N-a prea observat\nCând a pierdut prima literă.\nA continuat să vorbească,\nOcolind cu grijă\nCuvintele\nCare cuprindeau acea literă.\nApoi a mai pierdut una,\nMi se pare pe A.\nSoarele, Luna\nAu rămas pe dinafară.\nŞi încă una,\nFericirea, iubirea\nAu început să nu-l mai înţeleagă.\nLitera de pe urmă\nI-a rămas înfiptă într-o silabă,\nCa un dinte obosit.\nAcum aude, vede,\nDar nu mai are cuvinte pentru viaţă,\nFormată în cea mai mare parte din literele\nPe care le-a pierdut.|2534
Nichita Stănescu|Triumful|Tatăl meu plângea cu lacrimi sărate\npe roata căruţii.\nCaii cei patru la număr,\ntrăgând la cvadrigă,\nmuriseră de insolaţie şi de alte stele!\nPe jos, copii, vă zic,\nsă mergem pe jos!\nDrumul e lung, fluturii sunt mulţi, -\nsă azvârlim cu sandaua după fluturi!\nAstăzi vom mânca lănci şi cârpe pe steaguri\npână la sufocare!|3676
Radu Gyr|Destin|Și anii cresc ca mustul roșu-n linuri...\nSavanții distilând în alambic\nsublimul tot și putredul nimic,\naceleași întrebări și-aceleași chinuri.\n\nȘi viața jucând, goală, din buric,\npe mesele amarelor festinuri,\nși cupa lunii plină de veninuri,\nsub inocentul lunii borangic.\n\nȘi noi curgând, nestinsă cărăruie,\ndin morți în prunci, din zâmbet în suspin...\nSărutul tămâind ca o cățuie\n\nca să se facă sabie și spin,\nși-același am târât din cer în cuie\nși-același sfânt și-nsângerat destin.|3879
Ştefan Octavian Iosif|Pomul fermecat|Sunt nopti cand ma asemui\nCu fiul de-mparat,\nCe strajuia sub pomul\nCu merele de aur;\nCa el veghez (cand noaptea\nCe-n juru-mi s-a lasat\nTacuta si tarzie-i)\nSub pomul fermecat,\nCe poarta-al fanteziei\nNepretuit tezaur…\nSunt visurile mele\nCe noaptea imi rasar\nMai vii decat atuncea\nCand in odaie-i soare;\nSi eu ma lupt cu somnul,\nGonindu-l in zadar,\nIntind spre ele mana,\nCu ravna-adanca, dar\nMa-nvinge-n veci stapana\nPutere-adormitoare…\nA doua zi, cand caut\nLa cantecul meu scris,\nNu-l recunosc, si-atat e\nDe stearsa si pierduta\nIntreaga stralucirea\nComorilor din vis,\nDe pare ca-ntr-o clipa,\n\nCand ochii i-am deschis,\nAr fi furat-o-n pripa\nO mana nevazuta…\nDe-s trist de-aceea ziua\nCa fiul de-mparat\nCe strajuie sub pomul\nCu merele de aur,\nMa-ntorc voios (cand noaptea\nCe-n juru-mi s-a lasat\nTacuta si tarzie-i)\nSub pomul fermecat,\nCe poarta-al fanteziei\nNepretuit tezaur…|1880
Alexei Mateevici|Frunza Nucului|Frunza nucului tresare,\nOglindindu-se în lac;\nVântul un miros de floare\nÎmi aduce din Bugeac.\n\nDe ce tremuri, frunzuleană, --\nFiica nucului rotat, --\nCe fior de prin poiană\nFirea ţi-a cutremurat?\n\nEu cu ierbile poienii\nN-am nimic de împărţit,\nJale mi-i că moldovenii\nÎncă nu s-au înfrăţit.\n\nVântul şuieră prin creste,\nVine zburător prin văi\nŞi-mi şopteşte trista veste\nDin Bugeac de la ai tăi.\n\nDoarme tata somnul morţii,\nŞi buneii-s în mormânt, --\nIar cei vii, prin voia sorţii,\nDuşi din cele locuri sânt.\n\nDe la morţi aduce ştirea\nVântul veşnic zburător:\nEl din flori a prins şoptirea,\nFlori de la mormântul lor.\n\nFie-aşa, dar nu mi-i teamă\nDespre soarta celor părţi!\nDragostea ades mi-o cheamă\nFala câmpurilor verzi.\n\nMare-i fala din câmpie,\nDar bătrânii ţi-s mâhniţi.\nDragostea de unde-ţi ştie,\nCă vor fi toţi înfrăţiţi?\n\nDragostea adânc mă leagă\nCu părinţii răposaţi.\nŞtiu: din liniştea lor dragă\nRăsări-vor numai fraţi.|226
Alecu Donici|Vulpea și măgarul|— Mintiosule! de unde vii?\nO vulpe pe măgar văzând l-au întrebat.\n— Drept de la leu, de vrei să ştii;\nAm fost să-l văd şi m-am mirat\nCum au slăbit de tare;\nBătrân, neputincios: îţi pare\nO fiară foarte de nimică\nAcel ce când zbiera,\nTot codrul tremura,\nIar eu muream de frică.\nAcum însă mai toţi,\nCu coarne şi cu colţi,\nCum pot îl dojenesc\nŞi frica-i răsplătesc.\n— Dar tu, eu socotesc că nu-i fi îndrăznit\nDe leu să te atingi? lui vulpea au vorbit.\n— Aşa! măgarul i-au răspuns.\nBa cred că l-au pătruns\nPereche de copite\nDe mine lui zvârlite.\n\nŞi sufletele mici asemene urmează,\nCând pe acei căzuţi din slavă împilează.|104
Nichita Stănescu|Cântec de lume|Toată frunza-mi zice lotru\nc-am furat un ram din codru...\nCâmpu-i nins şi tot mi-aş duce\ndorurile-n el, năuce,\ndară nopţile-nstelate\ni le ţine lui pe toate.\n\nTot aş sta şi tot mi-i modru.\n\nÎnserarea-mi zice lotru,\nseară confundată-n moină,\nc-am furat din ea o doină\nce-am cântat-o în neştire...\n\nNumai mândra-mi zice mire...\n...dar la capul dragei mele,\nplop îş urcă frunza-n stele\nvântul de-l îngână-n ramuri,\nplopul alb cu noaptea-n ramuri.|3504
Ion Barbu|Dedicaţie|Falangele acelei oboseli\nDe alge dezlegate catre sud,\nA tamplei umbra din straine seri:\nCu drumul meu, atunci, le-am mai vazut.\n\nLa Düsseldorf, o cadra-n Bolkenstrasse\nIn jilt adanc, Evreul Botezat.\nSi mainile, cascada unei rase,\nInfasurau carbunele uzat.\n„Stinse flacari. Arsa, struna\nS-a lasat in arcul lirei.\nCartea singura mi-e urna\nCu cenusile iubirii.”\nTu, salt, tu, cresteri stangi, urzica-nalba!\nAcestui scris valah, ca din Sion\nRidici o nevazut de scumpa nalba\nSi — adiata — boarea altui zvon.\nUn cant de mat argint al palei Nine\nMai greu ca orbul lunii il socot,\nCurand un glas vom fi suind in tine\nCum Heine suna-ntr-insul versul got.|808
Nicolae Labiş|Dor|Pentru ce-am plecat,\nUnde mă îndrept?\nS-au întunecat\nSensurile-n piept,\nDar o flacără\nMă cheamă acolo\nSub straturi de nea\nŞi vreau să treacă\nLiniştea mea.|3698
Leonid Dimov|Tutelă|În curtea catedralei ce-i\nLa capul șinelor ferate,\nZac risipite pe alei\nClopotnițele colorate.\n\nPrelați, acolo, și mireni\nSe joacă, vii, de-a cine-i pricea,\nÎți amintești acele ierni\nAlbe ca dalele de-aicea?\n\nCâte-au suit și câte n-au\nPierit apoi în zurba fricii,\nCocoși de tablă se roteau\nÎntrebători, pe edificii...\n\nȘi iată că ajuns-am iar\nPe sub porticele știute.\nVrei să le treci? Mă lasă, dar\nTe voi privi de-aicea. Du-te!|962
Nichita Stănescu|Scurtă baladă|Numai fereastra ta nu se stinge, nu.\nSingură sus, lângă cer, orbitoare,\nca un ochi mă fixează când trec\nbolnav de vini imaginare.\n\nNumai arborii tăi nu-şi pierd în iarnă\nfrunzele verzi, pieritoare,\ncând trec cu ninsoarea sub ei\nbolnav de vini imaginare.\n\nNici câinele tău schelălăind printre maşini,\ncel cu patru picioare,\nnici el nu mă latră când trec\nbolnav de vini imaginare.\n\nNici faptul că exist şi tu o ştii\nnici faptul că sunt, nu te doare,\ncând invizibil mă agăţ de cuvinte\nbolnav de vini imaginare.\n\nHai judecă-mă, hai pedepseşte-mă cu nepăsarea ta, oarecare,\ndin ce în ce cum sunt mai bolnav\nde vini imaginare.|1553
George Topîrceanu|Broasca testoasa|Nu-i vezi nici cap, nici coada, nici picioare.\nUn bolovan… Dar dac-o lasi in pace,\nEa scoate botul de sub carapace\nSi-ncet-incet se pune in miscare…\nIn cate milioane de tipare,\nCu haine transparente sau opace,\nA trebuit Viata sa se-mbrace\nIn drumu-i de prefaceri milenare!\nCaci dibuind o forma mai perfecta,\nDe la amiba pana la insecta\nS-a ratacit in mii de ipoteze.\nSi ce drum lung si evolutii grele,\nPan-a ajuns Natura sa creeze\nGingasa forma a iubitei mele!|680
Octavian Goga|Coboară toamna...|Coboară toamna-ncet din slavă,\nNăframa galbenă-i răsare\nȘi peste vârfuri de dumbravă\nÎi flutură departe-n zare.\nAtât de jalnic geme vântul,\nCum s-a pornit acum să zboare,\nPare c-a prins în drum cuvântul\nUnei neveste care moare.\nPe urma lui un plâns se-mparte\nȘi-n taina codrului străbate,\nCa niște fluturi — soli de moarte —\nS-alungă foile uscate.\nLumina soarele și-o frânge,\nDe somn pleoapele i-s grele,\nÎn jur de patul alb își strânge,\nMai des, cernitele perdele.\nDin geana lui abia o rază\nÎmi mai alunecă pe frunte\nȘi tremurând îmi luminează\nArgintul firelor cărunte...|1680
Radu Gyr|Sub ivăr|De șapte ori am răsucit în broască\no cheie grea și-am tras obloane groase,\nsă zacă-ntre strivite chiparoase\norice surâs și frunte îngerească.\n\nȘi ca sub zale reci și somnoroase\nam înfundat în uscăciuni de iască\ntot clocotul zbătut să izbucnească\nși-năbușit cu pufuri și mătase...\n\nDar, uneori, din veștede petale,\nun râs de prunc mai spulberă cenușa\nși-un chip, suav răsare printre zale.\n\nIar, alteori, mușcând turbat cătușa,\nun uriaș ce-n mine dă târcoale\nar vrea să spargă ivărul și ușa.|4061
Alexandru Macedonski|Rondelul trecutului|Iata Pometestii, iata Adancata,\nScurtul pod de barne este retrecut.\nRe'nviaza mama, îmi zambeste tata...\nVreme cata curs-a parca n-a trecut.\n\nJar si valvorare soarele urcat-a.\nArde grau-n flacari, pan'labrau crescut.\nIata Pometestii, iata Adancata,\nScurtul pod de barne este retrecut.\n\nIarba pe tot sesul de cosit e gata.\nApele-si desira graiul ne'ntrecut.\nPentru viata de-astazimi-a sosit rasplata:\nCopilandrul vesel din nou m-am făcut...-\nIata Pometestii, iata Adancata.|2699
Virgil Carianopol|Îngenunchiere|Îți mai amintești, domniță, flăcăul\nCare frământa în inimă hăul,\nCare se culca cu noaptea în brațe\nȘi își lega opincile cu ațe?\nȚi l-ai mai aminti să-l mai vezi\nDupă atâția ani și zăpezi?\n\nEste tot așa cum îl știi…\nI-au căzut din piept multe bucurii.\nInima îi este ca și altădată\nTot așa cinstită și curată.\nPoartă și acum tristețile în spate\nȘi adună în fluier basme uitate.\nSufletul lui rătăcește și azi\nPe unde străjuiesc domni de brazi.\nBătăile de-atunci, de copil,\nL-au lăsat tot așa bun și umil…\nÎși amintește de tine, ca de-o minune\nPe care basmul n-ar putea-o spune\nȘi pentru ziua când s-o duce dincolo de zare,\nÎți sărută mâna, domniță, și-ți cere iertare…|2126
Duiliu Zamfirescu|Amurg|Se lasă noaptea, limpede şi caldă;\nRăsare luna palidă pe cer,\nPunând pe valuri braţe ce se scaldă\nŞi-n toată firea aer de mister.\n\nPe-un soclu rupt, o veselă bacantă\nŞi-nvăluie, de două mii de ani,\nÎn haina umbrei, pururi elegantă,\nSplendoarea umerilor diafani.\n\nMişcând din flamuri, vechile trireme,\nAdorm în pacea lungului amurg,\nÎnfiripând un vis din altă vreme:\nIzbânzile lui Hermes Demiurg.\n\nLa umbra lor, pescarul trage-o plasă\nŞi cântă-ncet, cu glas adormitor,\nDuioasa lui tragudie de-acasă,\nVisând şi el un vis în viitor.|486
Alexandru Macedonski|Amărăciune|Sunt supărat şi amărât\nPe oameni şi pe Dumnezeu\nşi Dumnezeu şi oameni sunt\nPe mine supăraţi mereu!\n\nEi mă blesteamă şi primesc,\nPrimesc blestemul cât de greu...\nCum vrei să fie omul bun\nCând este fiu lui Dumnezeu?\n\nIar dacă sunt şi eu ca ei,\nNu este vina mea de loc...\nÎşi bat de mine joc râzând,\nPlângând îmi bat de dânşii joc!|109
Radu Gyr|În cimitire|În cimitire, sub străvechi coloane\nde iarbă făr'-aducere aminte,\nnu cranii zac, nici munți de oseminte\nde beznă scufundate ca-n oceane\n\nci lumile de-acum și dinainte\nși de apoi, ca sparte sub ciocane,\ndorm crâncen sfărâmate-n milioane\nde țăndări, risipite prin morminte.\n\nÎntregul cosmos a murit și moare,\nmurind mereu cu clipa pământeană.\nPier orgi de cer și harfe lungi de soare\n\nsub fruntea devenită buruiană,\nîn stinsul trup: vecia gânditoare\nși-n ochii morți: minunea ca o rană.|3909
Ioanid Romanescu|Bătrânii|După-amiază - au adormit bătrânii\nîn parcuri pe bănci,\nvântul le mai fumează țigările\nvântul le mai citește ziarele\n\nce să facă ei după-amiaza\nîn casele fiilor? au plecat\nsă nu-și târască papucii prin holuri\nsă nu incomodeze\n\npână la apusul soarelui\nsunt locuri în parcuri - băncile\nnu seamănă cu paturile pliante din bucătării\nînsă bătrânii dorm\n\nnu zgomotul, ci liniștea-i trezește\n\nspre seară\ncu gesturi elegante își scutură pălăriile\n- oricare anotimp ar fi\npeste pălăriile lor cu boruri mari cad frunze -\nși pornesc mulțumiți că din viața lor inutilă\nau mai dăruit lumii câteva ore de liniște\npentru cine știe ce vor anunța mâine ziarele|3059
Veronica Micle|Ca astazi ...|Ca astazi nu mai sunt stapana\nPe mine, pe sufletul meu,\nnumai c-o strangere de mana\nindeajuns ti-am spus-o eu.\n\nSi ca o slaba jucarie\nSunt astazi inaintea ta,\nprivirea mea ti-ar spunea-o tie\nin ochii mei de vei cata.\n\nSi c-a mea singura dorinta\nE roaba ca sa-ti fiu in veci,\nti-o spune 'ntreaga mea fiinta\ncand tu pe langa mine treci.\n\nInsa tu treci cum trece-o raza\nDin soare, pe un biet pribeag, -\nCe-i pasa ei ca-l lumineaza ...\nCe-ti pasa tie ca-mi esti drag!|2019
Adrian Păunescu|Suspiciunile|De câte ori ridic cuvântul să spun\ncu\nbucurie : da !\nCe e cu mine, ce se-ntâmplă ?\nmă urmăreşte\ncineva.\n\nDe câte ori ridic cuvântul să spun\ncu întristare :\nnu ! O umbră de cadrist energic\nmă-ntreabă brusc : cine\neşti tu ?\n\nN-am dreptul să respir mai tare\ncă supăr umbra din\nperdea,\n\nN-am dreptul să-mi răsară-n gură\nconspirativa vorbă : da !\n\nN-am dreptul nici să tac în mine,\ncum străbunicul meu\ntăcu.\n\nTăcerea mea e subversivă,\ntăcerea mea\nînseamnă : nu !\n\nN-am nici o şansă, n-am niciuna,\nsă mă retrag din ring nu\npot.\nMai bine da şi nu m-ar face\nun surdomut şi-atâta tot.|2447
Panait Cerna|Farmec de lună|În ritmul lin al adierii\nDoi meri s-alătură-nfloriţi,\nŞoptind duios în faptul serii\nCa doi amanţi înlănţuiţi.\n\nSe mira floarea şi suspină...\nÎn loc de inimi arzătoare\nÎndrăgostiţii din gradină\nAu câte o privighetoare.\n\nUn cântec chemător vibreaza:\nE una din privighetori —\nCealaltă tace şi visează\nCutremurată de fiori.\n\nDar cum apare luna nouă\nSclipind în frunza tremurată,\nPrivighetorile-amândouă\nÎncep să cânte — deodată.|3796
Lucian Blaga|Din cer a venit un cântec de lebădă|Din cer a venit un cântec de lebădă.\nÎl aud fecioarele ce umblă cu frumuseţi desculţe\npeste muguri. Şi pretutindeni îl aud eu şi tu.\n\nCălugării şi-au închis rugăciunile\nîn pivniţele pământului. Toate-au încetat\nmurind sub zăvor.\n\nSângeram din mâni, din cuget şi din ochi.\nÎn zadar mai cauţi în ce-ai vrea să crezi.\nŢărâna e plină de zumzetul tainelor,\ndar prea e aproape de călcâie\nşi prea e departe de frunte.\nAm privit, am umblat, şi iată cânt:\ncui să mă-nchin, la ce să mă-nchin?\n\nCineva a-nveninat fântânile omului.\nFără să ştiu mi-am muiat şi eu mânile\nîn apele lor. Şi-acuma strig:\nO, nu mai sunt vrednic\nSă trăiesc printre pomi şi printre pietre.\nLucruri mici,\nlucruri mari,\nlucruri sălbatice - omorâţi-mi inima!|3312
Radu Gyr|De la Prut până la Don|De la Prut până la Don,\nprin Crimeea, mai-nainte,\ntânăr grâu peste morminte,\nierburi mari peste beton.\nDe la Mureș pân-la Tatra,\nde la Cluj la Debrețin,\nȘesuri mari de grâu senin,\nierburi peste toată piatra.\nArde rodul proaspăt, pline,\nPatru zări împărătești.\nGrâule din cine crești?\nIarbă, cine plânge-n tine?|1759
Nichita Stănescu|Moarte fertilă|Nu se mai fixează nimic\ndeasupra, și dincolo de deasupra grupuri\nde stele pregătesc un răsărit antic\nde soare și de duhuri.\nSe scriu începuturi de litere,\ndar apoi se șterg pe un cer luminat\ncu flambe libere\nși fără de înnoptat.\nÎn oraș e lumina de zi,\nies din paturi cei care au apucat să se culce.\nCasandro, tu, vino și vezi\nmoartea cea mai dulce.\nNumai zidurile par nemișcate.\nSus, și mai sus de sus, sunt balanțe\nîn care se împarte dreptate\nși un alt fel de speranțe.\nNu are cine să vestească pe cine.\nTurbate spirale; inima explodată.\nAnul care urmează să vină nu mai vine\nși nu va mai veni niciodată.|1469
Mihai Eminescu|La Quadrat|Înger în patru colțuri, o stea cu barbă lungă,\nCine-a știut vrodată că tot ce eu iubeam\nE-un dramaturg puternic, dar fără bani în pungă,\n Un paralelogram?\n\nE-un om a cărui visuri la bere tot țintează,\nCe se consumă-n asuri și joacă la hazard,\nUn om, dorința cărui e pe biliard să șază,\n Să doarmă pe biliard.\n\nAdeseori în noapte văd umbra lui fatală,\nÎn mână cu o halbă, în gură c-un cârnat,\nÎn buzunări cu chifle și subsuori o oală\n Și râde... până-i beat.\n\nVisarea sa un șnițel, gândirea sa o bere,\nSă bea etern, acesta e visul său ciudat —\nȘi-odată auzi-vom că-n cruda sa durere\n În bere s-a-necat.|1171
Adrian Păunescu|Telefon peste moarte|În lumea numelor străine,\nMă simt, şi eu, un străinez,\nIau telefonul lîngă mine\nşi n-am ce număr să formez.|2454
Octavian Goga|Moştenire|Într-un amurg primăvăratic,\nÎntr-un amurg cu flori de tei,\nTu mi-ai trimis întâia rază\nDin ochii mari şi farisei...\n\nEu nu ştiam unde ţi-e calea\nŞi nu ştiam de unde vii,\nSolie mândră rătăcită\nLa pragul unei curţi pustii.\n\nO clipă te-am simţit aproape\nCa strălucirea unui fulg.\nTe-ai dus apoi - şi eu zadarnic\nAş vrea din minte să te smulg.\n\nDar cu fiorul clipei mute,\nDe-atunci eu sufletu-mi alint,\nEa-mi ţese zbuciumul de-aievea\nŞi-mi ţese visele ce mint.\n\nMă-ntreb: ce soartă rea mă face\nUn rob de-a pururi să-ţi rămân,\nSă-şi ard-o veşnicie-n mine\nFăclia dorului păgân?\n\nPesemne noi odinioară\nÎn alte lumi ne-am cunoscut\nŞi-n noua întrupare-aducem\nUn strop din vechiul nostru lut.\n\nTu vii cu vechea stăpânire\nÎn fulgerul unei priviri,\nPe când pe mine mă supune\nBlestemul tristei moşteniri.|3762
Iulia Haşdeu|La ce bun?|să vă spun doamnă, aş putea\ncum că privirea dumneavoastră\nce-oricare, temător, şi-o vrea\ne decît bolta mai albastră\nla ce bun? aţi rîde doar de vorba mea.\n\nşi aş putea, cu glas mai stins\nsă spun că-ntreagă-va făptură\nnuri dulci şi farmec-n adins\nsă curgă lacrime făcură\nla ce bun? n-aţi crede, poate, ce v-am zis\n\napoi, cu-o tulbure simţire\nşi cu ardoare\nv-aş spune că vă port iubire\ncă, inima-mi, jignită, doare\nla ce bun? o ştiţi cu propria-vă fire.|913
Nicolae Labiş|François Villon|Pitic cu zâmbet tragic, găsesc oricând în tine,\nCând osteneala vine, renăscător imbold —\nÎn răzvrătirea penei cu cioc tăios şi ager\nŞi-n crunta răzvrătire a spadei de la şold.\n\nŢi-a curs pe buză vinul şi cântecul ca valul\nPătruns de-un neastâmpăr voios şi epocal,\nMai plin ca madrigalul ce-l încrusta rivalul\nCu diamantul rece, la chefuri, pe pocal!\n\nSub ştreangul stăpânirii tu stăpâneai o lume,\nOceanele baladei le străbăteai înot —\nFlori albe şi flori negre-s pe câmpurile tale\nDe Martha descântate ori lubrica Margot.\n\nŞi-acuma, peste veacuri, mânia ta o fluturi,\nPrimejdioasă, aspră, cu ascuţişuri lungi —\nIluminat feeric de fulgere de săbii\nRâzi şi acum sub faldul zăpezilor de-atunci.\n\nDă-mi voie, la picioare să-ţi desfăşor în pripă\nAcest poem balcanic — umil covor să stea —\nE veşnică din viaţa ta fiecare clipă\nPrin zâmbetul tău tragic, vibrând de febra ta.|3703
Radu Gyr|Vodă Ștefan|Papa din Râm mi-a dat blagoslovire\nc-am pus urgiei sfântă-mpotrivire,\ncă nu cu fieru-nving, ci frâng bejenii\ncu foc de liturghii și de utrenii.\n\nCând spintecă săgeata răsărituri,\nîmplântă-n lut prăsilă pentru schituri.\nDin pulberile hoardelor tătare\nrăsar catapetesme și altare.\n\nSpada izbește: vremea geme, sare,\ntrosnită din țâțâni și din zăvoare,\nci râd, pe urmă, holde pe tăpșane\nși urcă mucenicii prin icoane,\niar țara curge-n vreme, nu se-ogoaie,\nca apa printre râpe și zăvoaie...\n\nOmu-i argat și vremilor și vieții.\nSunt ani zbârliți și crânceni ca mistreții,\niar alții vin cu lungă vătămare\nși te fac alb, ca prunu-n Joia-Mare...\n\nDar, seara, dorul meu e o troiță,\nși, plânși, doi ochi adânci de rachieriță\nîn mine ning și-acum albastre brume,\nca-n vechiul rateș, la răscruci de lume...|4082
George Topîrceanu|Strofe de iarnă|Doamne, tu te ţii de glume?\nNu ne vezi mizeria?\nPentru ce-ai lăsat pe lume\nGeruri ca-n Siberia?\n\nNu mai este mămăligă,\nVremile-s teribile.\nAstăzi toată lumea strigă:\nN-avem combustibile!\n\nNu e chip de dimineaţă\nSă mai baţi trotuarele\nCă-ntr-o clipă îţi îngheaţă\nNasul şi picioarele!\n\nAstă-noapte mi se pare\nGazda mea, Emilia,\nS-a-ncălzit la lumânare\nCu toată familia!\n\nCasele sunt dezolate:\nSobele şi vetrele\nStau cu gurile căscate...\nGer, de crapă pietrele!\n\nPlitele de fier îngheaţă\nFără foc, deoarece\nNu găseşti cărbune-n piaţă\nSă chiorăşti un şoarece!\n\nDoamna Svartz alaltăsară\nCât p-aci să leşine:\nO pisică vrând să sară\nÎntre două streşine,\n\nCum furase o bucată\nNu ştiu din ce cratiţă,\nA încremenit deodată\nCa o caracatiţă!|739
Nichita Stănescu|În sfîrşit|În sfîrşit ni s-a întors din luna\ninima-napoi, generale\nîn sfîrşit ni s-a întors din luna\nsufletu-napoi, generale.\nîn sfîrşit ni s-au întors din luna\nmîinile-napoi, generale.\nîn sfîrşit ni s-au întors din luna\nochii înapoi, generale.\nÎn sfîrşit ni s-au întors din luna\nverdele-napoi, generale.\nîn sfîrşit ni s-au întors din luna\ncaii înapoi, generale.\nÎn sfîrşit ne poţi recunoaşte:\nnoi suntem, generale,\nsoldaţii tăi din primul\nşi din al doilea\nşi din al treilea,\ngenerale.|1423
Octavian Goga|Cântec|De va veni la tine vântul \nPurtând povestea mea amară\nJelitul lui să nu te-nfrângă,\nMustrarea lui să nu te doară!\n\nNu-i vina ta... aşa e scrisă\nNemilostiva lege-a firii\nSărutul otrăvit al brumii\nOmoară toamna trandafirii.\n\nŞi cine s-ar opri să plângă\nO frunză veştedă-n cărare,\nCând codrii freamată alături \nŞi râd în răsărit de soare?|1678
Virgil Carianopol|Chin|dedicată lui Christian W. Schenk\n\nZugrăvit pe-o tinichea,\nȘters pe-alocuri de trecut,\nTrist, în margine de drum\nStă pe crucea lui bătut.\n\nCând și când câte-un copil\nLuat de jocurile lui,\nÎi mai scoate câte-o mână\nȘi i-o lasă-afar' din cui,\n\nAltădată câte-un crivăț\nTăbăra pe lemnul sfânt\nȘi zmulgându-l de pe cruce\nÎl azvârle la pământ.\n\nOamenii de totdeauna,\nÎn iubirea lor de foc,\nÎl întind din nou pe cruce\nȘi-i bat cuiele la loc.|2122
Radu Gyr|Leapădă piatra|Leapădă piatra. Cată fără vină\nîn lacrima ce-n ochi mi se-nfiripă:\nmai plânge-n ea un strop de cer, mai țipă\nși-n ochii tăi o boabă de lumină.\n\nPipăie-mi brațul. Parc-a fost aripă.\nȘi-n brațul tău un zbor se mai mai închină.\nCândva, și tu și eu am fost tulpină\nde îngeri, un mileniu sau o clipă.\n\nLeapădă piatra. Vino mai aproape,\nsărută-mă și plângi cu mine, frate.\nCa tine port un cer pierdut sub pleoape,\n\nca tine duc năluci de zbor în spate\nși-asemeni ție-a fost să mi se-ngroape\nmireasma sus, în lumi de mult uitate.|3928
Alecu Donici|Furnica|O furnică\nDe soi mică,\nIar de inimă prea mare,\nAdusese furnicarul într-o nespusă mirare,\nCăci, precum al ei istoric lumea au încredinţat,\nEa purta grăunţe întregi de orzul cel mai măşcat.\nEra înc-acea furnică\nŞi la războaie voinică:\nUnde viermişor vedea,\nSe repezea şi-l prindea.\nChiar paingul cu atâtea săbii, coase, înarmat,\nAl ei ac de biruinţă într-o vreme au cercat.\nDar furnica, ca şi omul, cu dorinţi nesăţioase,\nDe-a furnicarului slavă prea curând se dezgustase.\n— La târg — zise ea odată —\nMă duc lumea să mă vadă\nŞi oamenii să se miere\nDe vestita mea putere.\nŞi aşa, prea îngâmfată,\nÎntr-un mare car de fân ea s-au căţărat îndată;\nAu ajuns la târg, dar ah! ce cumplită lovitură\nMândriei sale văzură.\nCăci nici unul dintre oameni la furnică nu căta,\nCând puterea să-şi arăte, ea minunt nu înceta\nŞi, cu toată-a ei silinţă, beţişori de fân trăgea\nSau vreo muscă nătăraucă prinzând, iute împungea.\nDar în sfârşit obosită de zadarnice cercări,\nCâinelui de lângă car, au zis: ”Dragă, nu te mieri\nDe-a oamenilor prostie?\nVezi-i cum nici nu se uită, orbi sunt pentru fapte mari;\nFieşcare cu a sale: când la noi în furnicari\nToată furnica mă ştie.„\nSunt şi oameni ce visează\nCă universul întreg de dânşii se minunează;\nDar în furnicarul său, ei numai cât figurează.|66
Radu Gyr|Colind (Lerui, Doamne, Ler-)|Cerul si-a deschis soborul\n-Lerui, Doamne, Ler-\nsi-au pornit cu plugusorul\nîngerii din cer.\nMerg cu plugul de oglinda\nsi de giuvaer,\ntoti luceferii colinda,\n-Lerui, Doamne, Ler-\nPatru heruvimi în haine\nalbe de oier\nraspândesc în lume taine,\n-Lerui, Doamne, Ler-\nN-au venit cu grâu la poarta\nci au rupt din ger\nstele mari, ca sa le-mparta,\n-Lerui, Doamne, Ler-\nSingur tu astepti în tinda,\nsuflete stingher,\nnesosita lor colinda,\n-Lerui, Doamne, Ler-\nNici un înger nu mai vine\nfâlfâind mister,\nsa colinde pentru tine,\n-Lerui, Doamne, Ler-|1754
Lucian Blaga|Lacrima si raza|"O lacrimă\nDesprinsă dintre genele unei plăpânde amintiri\nCe sta ascunsă-n fundul unui suflet\nCăzu\nPe albul unei fragede petale...\nO rază dete peste ea\nSi-i zise:\n""Simt din caldura ta ca nu eşti bob de rouă...\nDe unde vii si ce eşti?""\n\nIn vreme ce se destrăma in pulbere de soare,\nRăspunse lacrima:\n""Eu sunt un strop de suflet\nŞi sunt\nCa picurii izvoarelor fierbinţi:\nVin totdeauna din adâncuri - mari!""..."|990
Radu Gyr|Pașii|Și când o fi să nu mai vin nicicum\ncu pași pe care nimeni nu-i așteaptă,\nci doar cu pași ce nu ating vreo treaptă\nși-abia plutesc pe-un dureros parfum.\n\nVechi jilțuri ce prin colțuri se deșteaptă\nîmi vor întinde brațe moi de fum\nși ca o floare-n fiece album\ns-o scutura o frază sau o șoaptă —\n\nVor plânge-n aer pașii selenari,\nbătrânul scrin în noapte o să geamă\nși-ntr-un portret, uitat din ani școlari\n\nun licean ce-n vreme se destramă\nși-o ridica, o clipă, ochii mari\nși ochii mei m-or căuta din ramă.|3968
A. E. Baconsky|Iama străvezie|Iama străvezie fără zăpadă, păsări de zi\nși de noapte, brazi de\nCrăciun, artificii - nu vei găsi\nniciodată undeva în vreo țară această liniște grea\nși-această reconfortantă amnezie.\nOrașele\nstau închise hermetic lăsând călătorul să lunece\npe carcasa de sticlă, asemeni fluturilor nocturni -\ndar tu n-ai venit ca să vezi, ci să uiți,\nsă rămâi suspendat luni de-a rândul\nîntre necunoscute hotare unde oamenii nu ajung\ndecât rareori noaptea și pentru prea puțin timp -\nși de aceea piatra ți-a fost de ajuns - spațiul\naurul risipit pretutindenea singurătatea tăcerea\npe fondul sonor al unui vuiet surd neîntrerupt\nși tu între toate măsurându-ți viața\npe jumătate trecută - o viață poate nu pe de-a întregul\n\na ta, poate că o parte din anii duși i-ai fi trăit\ncu totul altfel, dar acum e mult prea târziu.\nClopote.\nPăstorul suedez oficiază în biserica învecinată\nîn parcul din spatele casei coboară trei corbi\nși tu te gândești la plecare cu inima strânsă\nca și când pe un elegant transatlantic ai privi\ncum se-apropie țărmul.\nDar țărmul ești tu\ncu toți bătrânii tăi cu toate pădurile și mormintele tale\nde-atâtea ori jefuite - nu mai rămâne decât\no suită de forme, tipare oarbe în care torni mereu\no ciudată materie, tot ceea ce porți cu tine\noriunde te-ai duce - tot ceea ce-n alte graiuri\nnu se poate rosti.|7
Nichita Stănescu|Schimbarea aerului|Mă uit în ochii tăi şi îţi spun:\nîn curând vom da naştere unui copac\ndureros şi verde, dureros şi verde.\nContinuăm?\n-Continuăm!\n\nÎţi pun o mână de fier pe umărul tău de plumb\nşi îţi spun:\nîn curând vom da naştere unei săbii\nea ne va arde şi ne va durea.\nContinuăm?\n-Continuăm!\n\nTe ridic peste pieptul meu.\nCurgi peste el cum curge laptele pe piatră.\nMă uit cu ochii mei în ochii tăi şi îţi spun:\nam nevoie de o barcă şi de şapte lopeţi.\nToate acestea le voi smulge din trupul tău.\nTe întreb solemn:\ncrezi că poţi să continui?\n-Continuă!\n\nAceste păsări care zboară în respiraţia ta\ntoate aceste păsări care-ţi flutură în jurul nărilor\nalungă-le pe toate\nalungă-le! Am nevoie de un aer liber!\nCa să zbor am nevoie de un aer liber.\n-Vrei să schimbi aerul?\n-Da.|1550
Radu Gyr|Peisaj nocturn|Când prin fântâni alunecă inele\nși orice vis își crapă o păstaie,\nse tolănesc izvoare și pâraie\ncu fața-n sus și ochii către stele.\n\nȘi se visează rece vâlvătaie\ncurgând cu Drumul-Robilor și ele,\nprundișul veșniciilor să-l spele\nși sălciile cerului să-ndoaie.\n\nIar sus, în constelata lui tăcere,\nclipește Drumul-Robilor din gene,\nvisând că se sfărâmă-n giuvaiere.\n\nȘi curge ca un fluviu alb, alene,\njos, pe sub crengi cu frunzele de fiere\nși printre stânci cu lacrimi pământene.|3970
Alexandru Vlahuţă|Sămănătorul|Pășește-n țarină sămănătorul\nȘi-n brazda neagră, umedă de rouă,\nAruncă-ntr-un noroc viață nouă,\nPe care va lega-o viitorul.\n\nSunând, grăunțele pe bulgări plouă:\nSperanța, dragostea lui sfântă, dorul\nDe-a-mbelșuga cu munca lui ogorul,\nLe semăna cu mâinile-amândouă.\n\nTrudește, făcătorule de bine,\nVeni-vor, roiuri, alții după tine,\nȘi vor culege rodul, bogăția.\n\nTu fii ostașul jertfei mari, depline:\nCa dintr-un bob să odrăslească mia,\nCu sângele tău cald stropește glia!|2738
Radu Gyr|Cântec de rând|Nu spinul depărtărilor mă-mpunge,\nci jindul bucuriilor mărunte,\nla care orice pas străin ajunge\nși unde eu n-ajung pe nicio punte.\n\nOchii nu cer minunea să-i îmbete,\nnici gura nu vrea șipote de stele,\nci doar răcoarea-ntinsă castei sete\nde limpezile, simplele cișmele.\n\nȘi-această poftă a mea nu vrea atlasuri\ncu țări de foc și munți de voluptate,\nci doar un pumn de clipe sau de ceasuri\npurtând mireasmă de eternitate.\n\nAtât de lesne alte mâini înșfacă\nciorchinii fericirilor mustoase;\neu de-i ating, se fac de promoroacă\nși-a sânge tămâioasa lor miroase.\n\nCând brațul nu cuprinde și nu-nvinge,\ncând fiece secundă-i ne-mplinire,\nbinecuvânt că peste mine ninge\nsfințenia tristeților, subțire.\n\nCât geamăt pun și câtă stearpă trântă\npentru sărmane cioburi și crâmpeie...\nDeasupra mea păduri de fructe cântă,\nprin iarbă sar fântâni de curcubeie.\n\nÎntind o mână — fuge-n aer rodul.\nApropii gura — piere apa-n tină...\nDin orice zi eu trag tot gol năvodul\nși doldora-l scot alții, de lumină.|1746
Marin Sorescu|Egro sum|Vorbind în somn, cică vorbesc prea tare\nȘi fac aluzii la-ntâmplări recente,\nSubconștientul meu inconştient e\nDe avansează bîlbîieli bizare?\n\nMi-au pus o gărgăriță pe o floare\nDintr-un tablou, cu tușe insurgente,\nNici nu știam tabloul ce atent e\nȘi compoziția de ce mă doare.\n\nPe vremuri, turcul nu-și închipuise\nCă poate lua un bun tribut pe vise,\nCa birul pe ferestre și pe fum...\n\nȘi iată, noaptea mea, rodind narcise,\nMă vinde scump barbarilor din drum\nCă și în somn tot cuget... ergo sum.|4678
Nichita Stănescu|Pierderea ochiului|"Aş ciocăni cu unghia până când\nn-aş mai avea unghie,\nşi cu degetul până când\nmi s-ar toci.\n\nDar a venit la mine\norbul şi mi-a spus:\n""Lasă-ţi, frate, unghia-n pace,\ndacă ai cumva un ochi\nîn vârful ei,\nde ce să-l spargi?""\n\nŞi totuşi şi totuşi\npoarta asta, dintre mine şi tine,\ntrebuie zguduită de cineva."|3633
Marin Sorescu|Vis|Inspiraţia venea în urmă, pe jos,\nPoetul mergea în frunte, călare,\nŞi primea onorurile.\n\nLa mijloc mulţimea, descoperită.\nSe făcea că era o proocesiune, până la urmă.\nUnii acuzau dureri mari,\nSe făceau că erau încă la doctor,\nCăci se văitau cu speranţă,\nAlţii plângeau de-a binelea,\nSe făcea că era o procesiune totuşi,\nDa, o procesiune, într-adevăr.\n«Dar mortul?» «Unde e mortul?» — se auzea —\n«Noi pe cine jelim, de trei zile?»\n«Oare a fost spălat bine răposatul?»\n«Spălarea mortului cere o îndemănare\nPe care foarte puţini doctori o mai au» — se auzea.\n\nPoetul mergea înainte, călare,\nFiindcă depăşise toate minunile astea, băbeşti.\nInspiraţia venea în urmă, desculţă.\nRămânea mereu în urmă,\nNu ştiu de ce o îmbia mai mult rămânerea în urmă\nDecât necunoscutul din faţă.|2650
Vasile Alecsandri|Ştefan Vodă şi codru|"Ştefan-Vodă rătăcit\nIntră-n codrul înfrunzit.\nCodru-i zice: ""Domn viteaz!\nCe-ţi curg lacrimi pe obraz?""\n""Ah! îmi plâng ostaşii mei\nMorţi, luptând ca nişte zmei!\nCodrul zice: ""Dragul meu,\nÎncetează plânsul tău,\nCăci din brazii mei trufaşi\nFace-ţi-oi voinici ostaşi\nCa să scapi biata moşie\nDe păgâni şi de urgie"".\n""Fă!"" răspunde mult voios\nDomnul mândru, inimos.\n\nCodrul puse a vui,\nBrazii a-şi însufleţi,\nPe stejari a mi-i trezi.\nIar copacii mari şi mici\nSe făceau ostaşi voinici,\nŞi spre domn înaintau\nŞi din gură cuvântau:\n""Să trăieşti, măria-ta!\nHai la luptă, hai, Ştefane;\nDu-ne-n oardele duşmane!""\n\nŞtefan-vodă-nveselea\nŞi la luptă purcedea\nPeste munte şi muncel\nCu tot codrul după el.\nVai de ungurul semeţ\nCe lupta c-un brăduleţ!\nVai de leah, vai de tătar\nCe luptau cu un stejar!"|4276
Ilarie Voronca|Păuni culorile năvălesc în priviri|Ce frumoase instrumente de muzică sunt peştii\nîn acest glas străveziu ca un acvariu\ntoporaşi toporaşi alunecă în oglinzile somnului\ntâmplele se înfioară ca fetele la horă\nşi noaptea pune o rugină pe fiecare măr domnesc\n\nUn clopot de ape respirarea dar câmpurile\npoartă funde de fum şi pădurea e o fereastră de răcoare\nstele ca unghiile rănesc aerul,\npe mâini toamna desface o lumină\n\nIzvorul rece al frunţii peste tăcerea mea\no pasăre îţi adoarme pe buze\ndar glasul tău ar putea fi o catifea\ngenele descriu în argintul minutului frunze\n\nOrice cuvânt e un robinet de aici\npentru amintirea cu gust sălciu în artere\nsub cerul bolnav norii sunt urzici\nîn ochiul tău şoimul albastrului piere\n\nColinele sub cascada lumii spălătorese\nîşi leagănă ca viori pulpele pline de sâmburi\npriveliştea cu ierburi e caldă ca o iesle\nşi-n livezile sângelui se îmbulzesc cirezile de vânturi\n\nLampa din cenuşa nopţilor lampa\nun surâs îţi lasă pe degete bronzul ca un fluture\nşi paşii depun o zăpadă în glastrele vocilor\ncum înalţă ferigi mâinile\nprimăvara îţi încearcă muşchii precum coarde de pian\npeste apa umerilor se roteşte raţă sălbatecă spasmul\nîntunericul izbucneşte din toate părţile ca un incendiu\nsălciile albesc ca oase draperiile\nşi glasul tău adoarme pe genunchii mei\nca botul câinelui de vânătoare.|3042
Benjamin Fondane|Eglogă marină|În van îți zbuciumi valurile, Mare!\nÎn van te zvârli spre sorii de mărgean,\nDin baltă grea nu crește ocean.\nNici cer senin din bori tumultuare.\n\nE clopot surd și-i amplă fremătare,\nCa-n vila d'ۥIs, cântată de Renan.\nÎți zbuciumi, Mare, valurile-n van!\nÎn van invoci istorica chemare.\n\nȘi-a înecat Neptun, în val, tridentul.\nTritonii-s morți; în ape, firmamentul\nȘi-a mărginit verzuiul orizon.\n\nSirena nu-și mai vaieră balada —\nPraxiteles e mort; e viu Mamon;\nȘi-n Casinò se zbuciumă Helada.|255
Victor Eftimiu|Flori de mai|În jurul meu se-ntinde un câmp de flori cochete\nSunt flori albastre, roze, flori albe, violete,\nCe dorm în raza lunii, atâtea mii de flori,\nIar luna le pălește plăpândele culori...\n\nPetalele se pleacă...Albastrul le-ncunună\nCu rouă-n diamante, din stele și din lună\nIar vântul ce s'abate pe margini de cărări\nLe-ndoaie, le-nfioară în spazm de sărutări...\n\nO, flori albastre, roze, flori albe, violete\nV-am mai văzut odată cum prinse'n blonde plete\nVă veștejiți de jalea frumoasei ce murea\nCu voi, cu fericirea, cu toată viața mea...\n\nTârziu, apoi, în toamnă, o floare mortuară\nPălea în locul vostru pe fruntea de fecioară\nO tristă crizantemă al cărei vag parfum\nÎl simt de pretutindeni în jurul meu, și-acum,\n\nȘi-acum când vă plecarăți de rouă, raze, vânt\nCa fruntea de regină de-o scumpă diademă\nPe câmp plutește parcă o vrajă de mormânt\nIar vântul poartă'n zare parfum de crizantemă.\n\n(din vol. „Poemele singurătății”)|4315
Marin Sorescu|Fără punctuatie|- Care apropie oamenii, ai spus?\nNu stiu - parca-as vrea să-ti ghicesc în talpa.\n- Poate în palma.\n- Eu nu ghicesc decât în talpa.\n- Ce semn de punctuatie?\n- Nimic, adica pune un numar.\nCe numar porti la pantofi?\n- 36.\n- Foarte bine, 36 mă inspira.\nOricum, e un numar cistigator -\nImi place cum inchizi tu ochii.\nAtunci când inchid ochii, plutesc.|2591
Grigore Alexandrescu|Câinele şi cățelul|"""Cât îmi sunt de urâte unele dobitoace,\nCum lupii, urşii, leii şi alte câteva,\nCare cred despre sine că prețuiesc ceva!\nDe se trag din neam mare,\nAsta e o-ntâmplare:\nŞi eu poate sunt nobil, dar s-o arăt nu-mi place.\nOamenii spun adesea că-n țări civilizate\nEste egalitate.\nToate iau o schimbare şi lumea se ciopleşte,\nNumai pe noi mândria nu ne mai părăseşte.\nCât pentru mine unul, fieştecine ştie\nC-o am de bucurie\nCând toată lighioana, măcar si cea mai proastă,\nCâine şădea îmi zice, iar nu domnia-voastră.""\nAşa vorbea deunăzi cu un bou oarecare\nSamson, dulău de curte, ce lătra foarte tare.\nCățelul Samurache, ce şedea la o parte\nCa simplu privitor,\nAuzind vorba lor,\nŞi că nu au mândrie, nici capricii deşarte,\nS-apropie îndată\nSă-şi arate iubirea ce are pentru ei:\n""Gândirea voastră, zise, îmi pare minunată,\nŞi sentimentul vostru îl cinstesc, frații mei.""\n- ""Noi, frații tăi? răspunse Samson plin de mânie,\nNoi, frații tăi, potaie!\nO să-ți dam o bătaie\nCare s-o pomeneşti.\nCunoşti tu cine suntem, şi ți se cade ție,\nLichea neruşinată, astfel să ne vorbeşti?""\n- ""Dar ziceați..."" - ""Şi ce-ti pasă? Te-ntreb eu ce ziceam?\nAdevărat vorbeam,\nCă nu iubesc mândria şi că urăsc pe lei,\nCă voi egalitate, dar nu pentru căței.""\nAceasta între noi adesea o vedem,\nŞi numai cu cei mari egalitate vrem."|2975
Adrian Păunescu|Ne mor prietenii|Ne mor prietenii, ne mor,\nMurim şi noi în moartea lor,\nCă-ntârzie îngrozitor,\nÎntruna, primul ajutor,\nChemat la patul tuturor,\nMereu, e de ales: or-or!\nSe rupe aţa pe mosor,\nTuşesc segmentele-n motor,\nNe mor prietenii, ne mor,\nMurim şi noi în moartea lor,\nŞi amintirile ne dor,\nNe mor prietenii, ne mor.|2356
Adrian Păunescu|Lied vechi de dragoste|Un stingher,\nAlt stingher,\nNu pot face doi.\nGeru-i ger,\nLeru-i ler,\nFără noi.\n\nNinge să despartă cifrele și mirii,\nunu și cu unu nu se mai fac doi,\ntabla adunării, tabla înmulțirii\nne trimit acasă, singuri amândoi.\n\nȘi vor fi consilii de juris-prudență,\nși vom duce-n brațe cositor topit,\nși voi scrie-o carte numai decadență\nale cărei titluri au și-ncărunțit.\n\nTrec pe lângă tine țipătoare trenuri\nbotezate-n templul prăfuitei gări\nși de fiecare te-ndoiești și tremuri\nși la geamul negru speriată sari.\n\nCâte brazde tulburi pasul meu răstoarnă\nîn împotrivire veșnic să mă scald,\ndar acum, că totul a intrat în iarnă,\nvreau să-ți fie bine, vreau să-ți fie cald.\n\nM-ai uitat cu totul, nu te mai țin minte,\nn-am avut răbdare, n-ai avut noroc,\nîntre noi, femeie, nu au loc cuvinte,\nfelinarul nostru a fost pus pe foc.\n\nTu, îmblânzitoarea stărilor de lună,\ntu, zămislitoarea stărilor de gri,\ncum suporți întreaga liniște comună,\ncând erai născută spre a mă iubi?\n\nUnul și cu unu nu mai vor să facă,\nnu mai vor să facă niciodată doi,\ntabla adunării tremură saracă,\ns-a mutat întreaga lume între noi…\n\nUmbre fără forme s-au urcat pe ringuri,\nvânturile iernii caută răspuns,\nunu minus unu fac doi oameni singuri,\nunu minus unu, asta am ajuns.|2328
Octavian Goga|Poet|Când l-au închis după zăbrele\nŞi paznicii l-au petrecut\nL-au despuiat de toate cele,\nDe tot sărmanul lui avut...\n\nL-au dus aşa-ntre răzvrătiţii\nDe după zidul fără glas,\nDar şi-au uitat nenorociţii\nCă gândurile i-au rămas.\n\nNebănuitul lor tezaur\nNebunii-ntreg i l-au lăsat\nŞi-n giulgiul lor tivit cu aur\nEl sufletul şi-a-mpresurat.\n\nZadarnic bate din aripă\nŞi-n goană moartea-i dă fiori,\nZadarnic huhurezii ţipă\nDin turla negrei închisori.\n\nÎn mândră vraje se desfată\nUngheru-ngust şi nevoiaş\nŞi-i o grădină fermecată\nChilia de puşcăriaş...\n\nIar dacă, tainic, câte-o rază\nCoboară tremurând pe pat,\nEa-nfiorată luminează\nÎn visul unui împărat...|1692
Mihai Eminescu|De-ar fi mijloace|De-ar fi mijloace\nȘi-ar fi putință\nCum m-aș mai face\nDupă dorință!\nM-aș face-oglindă\nStrălucitoare.\nSă te cuprindă\nPân- la picioare.\nPieptene de-aur,\nCe-n mângâiere\nPărul netează\nFără durere.\nUn vânt m-aș face,\nCe lin și-n taină\nPe piept desface\nUșoara haină.\nUn somn m-aș face\nDulce de vară\nSă-ți închiz ochii\nÎn orice sară.\nDar n-am mijloace\nNici e putință\nDe a mă face\nDupă dorință.|1119
Eusebiu Camilar|Tata|"Când bătea în poartă Negustorul\nplânsul mă strângea de beregată:\n""Tată, Tată, vinde-mă pe mine\ndar nu vinde mieluseii, Tată,\n\nsă nu-i dai să-i spânzure Călăul,\nsă le taie gîtul cu custura:\nsângele în clocot, sângele\nsă stropească toată bătătura...\n\nLasă-mi mieluseii, lasă-mi-i,\nsă mă duc cu ei pe lunci hoinar...\nsă nu-i dai Călăului să-i vândă\nciopârtiti cu barda, la cântar...""\n\nCâte primăveri ti-au văzut ochii\nnourati de gândurile grele...\nCâti ciocoi s-au ospătat cu carnea\nmieilor copilăriei mele...\n\nCâte primăveri am plâns pe luncă\napelor spunându-le-n zadar:\n""Mi-au ucis călăii camarazii\nsi le-au vândut carnea la cântar..."""|604
Ilarie Voronca|El singur|Dacă-i atingeți mâna nu știți că i-ați atins-o\nVă amintiți de dânsul, dar sub un nume nou,\nÎn miez târziu de noapte, în cel mai adânc somn\nCu-adevăratul nume, îl invitați să șadă\n\nCând va bătea la ușă, voi ști că este el\nCare ne vine-aproape, la fiecare oră\nȘi voi îl veți privi fără să-l recunoașteți\nEl va pleca departe, dar va lăsa-napoi\n\nO poartă foarte vie și palidă ca dânsul.|772
Magda Isanos|Sarută-mă|Saruta-mi ochii grei de-atâta plâns,\nDoar sarutarea ta ar fi în stare\nSă stinga focul rău ce i-a cuprins,\nSă-i umple de iubire si de soare.\n\nSaruta-mi gura, buzele-nclestate\nCe vorba si surâsul si-au pierdut.\nIti vor zambi din nou inseninate\nSi-ndragostite ca si la-nceput.\n\nSaruta-mi fruntea, gândurile rele\nSi toate indoielile-or să moara,\nIn loc vor naste visurile mele\nDe viata noua si de primavara.|3446
Adrian Păunescu|Nu vreau incertitudini|Nimic nu poate fi mai rău pe-aici\nDecât ar fi închipuirea mea,\nNu vă feriți să-mi spuneți rele vești,\nAr fi mai rele de le-aș inventa.\n\nPrefer, incertitudinii de rând\nȘi care ambiguități cultivă,\nO certitudine rostită brusc,\nChiar dacă întru totul negativă.\n\nNu vă feriți să-mi spuneți c-a murit,\nMă va îndurera această veste,\nDar mă înnebunește gândul meu:\nCu ea, în fiecare zi, ce este?\n\nNu vreau incertitudini de salon,\nMenite să mă apere de rele,\nCel mai năprasnic inamic al meu\nE omul treaz din gândurile mele.\n\n18 ianuarie 2003\n(Din doi în doi, 2003)|4538
George Coşbuc|Fatma|"În faptul dimineţii, prin parc, îngândurată,\nSe plimbă visătoare Fatma, frumoasă fată\nA marelui Ben-Omar, califul din Bagdad —\nIar tinerele-i plete de peste umeri cad\nPe piept, şi ea le prinde mănunchi în alba-i mână.\nZâmbind s-aşază fata aproape de fântână\nPe-o lespede de marmor, prvind cu gândul dus\nLa gura de balaur ce-azvârle apa-n sus.\n\nTiptil atunci, din umbra tufişului răsare\nNin-Musa, rob din Yemen. El iese din cărare,\nS-apropie de fată, o prinde pe furiş,\nS-apleacă, o sărută şi piere prin tufiş.\nFatma răsare-n ţipet, de spaimă-ngălbenită.\n— ""El are fes ca-n Yemen şi haina zdrenţuită!"" —\nŞi grabnic eunucii se-nşiră, urmărind\nCa şerpii prin tufişuri pe Musa-Nin, şi-l prind.\n\nFatma plângând se duce la tată-său şi-i spune:\n— ""Voi pune servitorii să-l bată! Şi voi pune\nSă-l târâie de-a lungul Bagdadului, legat\nDe-a calului meu coadă, de-a celui mai turbat!\nMişelul!"" Şi Ben-Omar izbeşte cu piciorul\nŞi dă un semn. În lanţuri legat, cutezătorul\nNin-Musa intră palid, cu ochii la pământ\nEl are fes ca-n Yemen şi-o zdranţă de veşmânt.\n\nFatma stă răzimată de-al tronului pilastru,\nŞi sclavul stă nainte-i. El are fes albastru,\nŞi-albaştri are ochii, d-un farmec dureros;\nE tânăr şi e palid şi-aşa e de frumos!\nS-aruncă furtunatic spre rob atunci sultanul,\nŞi-i fulgeră-n cap ochii şi-n mână iataganul;\n— ""Acesta e?"" Şi fata se-ndoaie puţintel:\n— ""N-a fost acesta, tată! — Să nu loveşti în el!"""|2916
Octavian Goga|Ceahlăul|Va fi-ntr-o zi de primăvară\nCu molcom zvon în zări albastre,\nCând poate nimeni n-a mai plânge\nFărâmiţarea ţării noastre.\n\nÎn negură de ani de zile\nSe va fi scufundat Calvarul\nŞi doar bătrânii de-or mai spune\nPe unde-a fost de mult hotarul...\n\nAtunci se va urni deodată\nÎntr-un cutremur toată firea\nŞi-un chiot surd din depărtare\nVa despica nemărginirea...\n\nDe peste graniţa cea nouă,\nCa o sălbatică urgie,\nStrigând spre ţarina Moldovei,\nUn munte s-a pornit să vie...\n\nŞi va să-nsemne cronicarul\nAtunci o zi vijelioasă,\nCeahlăul n-a rămas la duşmani,\nCeahlăul s-a întors acasă.|3738
Nichita Stănescu|Popas|La ce mai tresari din clipite\nTăcerea nu-i, nimenea nu-i\nS-aştearnă văpăi logodite\nPe scoarţe albastru-verzui.\n\nŞi zorii la ce-i mai ascult\nVerzui, cum se crapă în zare,\nPe laviţă doarme demult\nEcoul păstrat în ulcioare.\n\nŞi nu mai râvnesc nerostitele fumuri\nDin rug să le smulg ca pe-un schiptru de domn,\nCălcâiul îmi sângeră încă de drumuri\nPrea vin de departe… din somn…\n\nŞi lasă în poala ta caldă să vie\nFăptura mea vie şi glasul ucis,\nMi-eşti dragă femeie şi noaptea-i târzie,\nSă plec mai departe, spre vis...\n\nŞi surd răsucită-i în lacăt\nTăcerea la ce iar şi iar.\nCând vântul se sprijină-n treacăt,\nCu mâna pe crengi mai tresar.|1520
George Coşbuc|Pe lângă boi|Pocnind din bici pe lângă boi,\nÎn zori de zi el a trecut\nCu plugul pe la noi.\nȘi de pe bici l-am cunoscut,\nȘi cum țeseam, nici n-am știut\nCum am sărit și m-am zbătut\nSă ies de la război.\n\nȘi-atâta tort mi-am încâlcit\nȘi-n graba mare-am spart un geam,\nȘtiu eu ce mi-a venit!\nAm cap, dar parcă nu-l mai am!\nCe-aveam să-i spui? Nimic n-aveam,\nDar era-n zori, și eu voiam\nSă-ntreb cum a dormit.\n\nȘi vezi așa-i el, nu știu cum!\nM-a prins de braț și m-a cuprins\nSă mă sărute-n drum.\nDar eu din brațe-i m-am desprins\nȘi l-am certat și l-am împins -\nDar n-am făcut cu dinadins,\nȘi rău ce-mi pare-acum!\n\nO, nu mi-e că mi-am sângerat\nLa prag piciorul într-un cui,\nDar mi-e că e păcat!\nOm bun da dânsul nimeni nu-i,\nȘi pentru-o vorbă rea ce-i spui\nEl toată ziulica lui\nMuncește supărat!|2920
Adrian Păunescu|Candelabru|Simple descărcări electrice,\no mare uzură a filamentelor,\nvoioşie în sufletele voastre,\ncând vă strângeţi la masa familiei,\nacesta e modul meu de-a fi,\naşa mă prezint la recesământul general,\neu, candelabrul vostru\ndin sufragerie.|2190
Mihai Eminescu|Sala-i mare, strălucită|Sala-i mare, strălucită,\nMasa-i albă, oaspeți mulți,\nVorbe dulci să tot asculți —\nȘi lumina-i îndrăgită\nDe ochi lucii, de ochi mulți.\n\nIcia unii stau alene\nȘi visează și gândesc,\nColo alții chiuiesc,\nIar femei cu lunge gene\nRâd în taină și privesc.\n\nUna face că nu vede\nȘi cu capul stă plecat,\nPe când ochii,-namorat,\nA lor raze își repede\nLa străinul întristat.\n\nLa străin cu fruntea pală\nȘi cu părul ca de corb —\nBuzele ei roșii sorb\nCând în brațe și pe poală\nDoarme dus amorul orb.|1212
Marin Sorescu|Nudism|"Car namol cu o caldare\nLa femeile care fac nudism.\nIn tinerete aveam o parere mai buna\nDespre femei;\nDar trebuie sa faca cineva\nSi treaba aceasta.\n\nEle nu se mai feresc de mine\nMa numesc ""cel care aduce namol""\nSi-si vad inainte de nudismul lor.\nDe fapt eu nici nu le mai bag in seama,\nLe numesc ""femeile care se inamolesc""\nSi ma gandesc la ale mele.\n\nUneori ma apuca din senin\nO pofta grozava de injurat.\nDumnezeii tai de viata\nDe tinerete\nDe batranete\nDe fericire\nDe iubire\nDe casatorie\nDe ideal.\nToti acesti dumnezei\nSe prefac in namol de buna calitate.\nIn orice caz femeile il gasesc foarte bun\nSi se ung cu el."|2614
Nichita Stănescu|Oase plângând|Se dedică unicului meu Adam de Puslojič\n\nDacă scuturi din mine\ntoţi strămoşii mei,\npână la urmă,\npână la urmă\nva cădea din mine\no stea!\nCe viaţă, doamne, se mai înghesuie\nsă curgă\nprintre doi stâlpi!|3627
Emil Botta|Spectacol|"Elita luase loc la parter\nsi prostii sus, aproape de cer.\nIn loja statea o intamplare cam abatuta\nsi un napraznic destin in mare tinuta.\nUn dezastru tare cat zece\ntot spera ca totul va trece.\nUn naufragiu dormita in fotoliu\ninfasurat in lintoliu.\nO raceala\nvagabonda prin sala.\nO inocenta\nstralucea printr-o totala absenta.\nPiesa era o rafuiala\nintre virtute si greseala.\nScena era un sanctuar\nprin care adevarul trecea foarte rar.\nActorii isi indrugau rolul,\ndar, incet, ii inghitea namolul ;\nin pauze, tacute aplauze,\nla finale, tacute urale.\nSi cand cazu cortina\ntoti se-ntrebau cine poarta vina\nsi cine-i autorul\ncare-a faptuit omorul,\nin cinci acte, cu sete,\nca o crima pe-ndelete.\nAtunci aparu la rampa Ariel\nsi jerbe de flacari si anemone\npentru mult prea onorabilii "" dramatis personae "".\nSi aceasta fictiune, in tus, in carbune,\nsi spectacolul amuzant\nau disparut in neant."|2872
A. E. Baconsky|Spațiu neutru|O găleată de var și o pensulă, nevoia de-a scrie pe zid,\nnevoie de dur, de materiale solide, nevoie de vertical.\nHârtia nevertebrată se-ntinde, silaba se-ntinde,\nsensul, se-ntinde totul ca plaga, orizontal, totul\nse culcă și cade, noroi și frunze moarte\nîn toamna cu un singur ochi, totul murdar,\nepigonul gravid își naște fără durere maestrul\norizontal între patru pereți, orizontal șerpuiește\nprintre formule ambiția arivistului galben și suprafața\ndizolvă reliefuri și nume, însingurat într-un spațiu neutru\nîți surprinzi singur cuvintele cum alunecă noaptea\npe abstracte metale risipindu-se. căutându-și alt grai\nși un soare invers din pământ te învăuie\nîn mantia tagmei\nVanitos\nAurea și un frison\nte cuprinde, străinule care scrii versuri hidoase\nca niște păsări cu dinți.|25
George Topîrceanu|Gelozie|Daca nu ne-am fi-ntilnit\n(Absolut din întâmplare),\nTu pe altul oarecare\nTot asa l-ai fi iubit.\n\nDaca nu-ti iesam în drum\nAi fi dat cu bucurie\nAltuia strain, nu mie,\nMingaierile de-acum.\n\nAi avea si vreun copil\nCare, poate (idiotul!),\nAr fi semanat în totul\nCu-acel tata imbecil.\n\nSi asa... ce lucru mare\nCa-ntr-o zi ne-am intilnit\nSi ca-s foarte fericit, --\nAbsolut din întâmplare!|2944
Octavian Goga|Pace|Luna-şi picură argintul,\nTremurându-l pe fereastră;\nVede-atâta împăcare\nStrăjuind căsuţa noastră.\n\nLângă pat, zâmbind, stă mama,\nAdormindu-şi copilaşii,\nCămăşuţă cu mătasă\nLe-a cusut mâna nănaşii.\n\nNumai moşul povesteşte,\nAşezat pe faţa vetrii -\nDumeriţi de-o pildă veche,\nÎl ascultă doi cumetri.\n\nDar auzi! Căţelul latră,\nS-aud şopote-n ogradă\nŞi s-aude, subt opincă,\nScârţâitul de zăpadă.\n\nS-a curmat deodat' povestea\nŞi-i tăcere mută-n casă -\nOsteniţi dorm ochelarii\nPe ceaslovul de pe masă.\n\nLicărind o raz-atinge\nGeamul uşii de la tindă,\nDe trei glasuri legănată,\nSe-nfiripă o colindă...\n\nDe sub ţol ridică fruntea\nDouă feţe bucălaie...\nBlând zâmbeşte din icoană\nCuviosul Niculaie...|3769
Nichita Stănescu|Douăsprezece noaptea, cu dor|Coridor de ore, timp pierdut.\nFrunze zburătoare, ţări de toamnă.\nStrăzile pe care am trecut\nîn gâtlejul amintirii se răstoarnă.\nTrec secundele gravide; nasc urlând\npicături de ploaie repetate,\nvorbe ce s-au spus, îşi caută guri\nsă se lase în pereţii lor pictate.\nBate-o oră sus, dar pân-ajunge\nsunetul la creier, se-nserează.\nDorm pavilioanele urechii, fuge\npe timpane o stafie trează.|3538
Lucian Blaga|Colț medieval la Cluj|"Pe lîngă Bastionul Croitorilor,\npe strada unde stau alături biserica reformată\nși alte case cu ogive medievale,\no întîmplare se repetă, ciudată,\nîn fiecare dimineață, pe la același ceas.\nSe pot vedea pe-acolo înșiruite subt streșini\novale de-argilă. Tulburătoare, frumoase ovale.\n\nTrecători purtați de febra dimineții,\nse opresc brusc, în sus să privească. Întîi unul,\napoi doi, apoi trei, în număr crescînd,\npînă cînd mulțimea\nzădărnicește mersul,\nînaintarea, întoarcerea.\nGîlceavă se stîrnește între tineri și bătrîni.\nSpre ovalele rînduite subt streșini cătînd\ntinerii spun: ""Sînt jumătăți de sîni"".\nBătrînii răspund: ""Sînt cuiburi de rîndunici"".\nDisputa se-ncinge aprigă, medievală, ca focul.\nFetele cari se-abat prin preajmă se-opresc și ele\no clipă. Apoi șovăitoare părăsesc locul\nprefăcîndu-se a nu-nțelege despre ce e vorba;\nsau intră zîmbitoare în biserică s-asculte orga.\nOamenii privesc nedumeriți la statuia\nSfîntului Gheorghe, care încă n-a-nvins bălaurul.\nPe la amiază, în sfîrșit, mulțimea se destramă.\nÎn cîteva ceasuri argumentele ostenite\nsînt date uitării. Oamenilor le mor dovezile, treptat.\nEi se privesc străini\nparcă niciodată nu s-ar fi certat.\nA doua zi disputa începe de la capăt.\nBătrînii spun: ""Sînt jumătăți de sîni"".\nTinerii răspund: ""Sînt cuiburi de rîndunici"".\n\ndin ciclul Mirabila sămînță (denumire dată de Dorli Blaga poemelor postume necuprinse în cele patru cicluri stabilite de poet)"|3307
Radu Gyr|Moș-cosmos|Ursuz, mocnind de ghețuri în cerdacuri,\npăzit de taine vechi ca de zăvozi,\ndin când în când basmaua ți-o deznozi\ndin noduri de milenii și veacuri.\n\nȘi, moșule, din gerul tău slobozi\nnoi lumi de foc, de sus, din prepeleacuri,\nrubine mari în funduri reci de lacuri,\nsau jerbe lungi cu diamante-n cozi...\n\nȘi eu, moș-Cosmos, vin din nebuloase,\ndar ard ca tine-ntr-un părelnic ger\nsâmburi de foc și jerbe luminoase.\n\nRe-nfeciorat în vechiul meu ungher,\ndeznod basmaua nouă de mătase\nși-arunc din ea spărturi de juvaer.|3947
Victor Eftimiu|Cu morile de vânt...|Cu morile de vânt, cu Dulcineea\nLuptând, iubit, cumpliut, dar fără ură.\nApoteoză anii mei trecură,\nÎmi știe universul epopeea.\n\nCu zâmbetul pe frunte și pe gură,\nAm adorat, am preamărit femeia...\nO, tu, ce mi-ai rămas o viață, feea\nÎnseninează trista mea figură!\n\nAm ocrotit orfanul și lăhuza,\nȘi dacă o nălucă-mi fuse muza\nȘi Rozinanta mea de-a fost mârțoagă,\n\nRăspundeți voi, ce-n glume și batjocuri,\nDin idealul meu făcurăți jocuri,\nVă pomenește, oare, vreo hârțoagă?|2082
Ion Barbu|Panteism|Vom merge spre fierbintea, frenetica viaţă,\nSpre sînul ei puternic, cioplit în dur bazalt,\nUitat să fie visul şi zborul lui înalt,\nUitată plăsmuirea cu aripe de ceaţă!\n\nVom coborî spre calda, impudica Cybela,\nPe care flori de fildeş ori umed putregai\nÎşi înfrăţesc de-a valma teluricul lor trai,\nşi-i vom cuprinde coapsa fecundă, de femelă.\n\nSmulgîndu-ne din cercul puterilor latente,\nVieţii universale, adînci, ne vom reda;\nIar nervii noştri, hidră cu mii de guri, vor bea\nInterioara-i mare de flacări violente.\n\nşi peste tot, în trupuri, în roci fierbinţi — orgie\nDe ritmuri vii, de lavă, de freamăt infinit,\nCutremurînd vertebre de silex ori granit,\nVa hohoti, imensă, Vitala Histerie…|812
George Coşbuc|Cântec oriental|Nu-i ca ea-n orașul tot\nMai frumoasă fată -\nEa se-nchină? Cei atei\nSînt bigoți deodată.\nIese-n stradă? S-a făcut\nPe-al ei pas lumină -\nEa zîmbește? De e nor,\nVremea se-nsenină.\n\nEa se scladă? Îngeri vin\nSă s-ascundă-n spume.\nStă la geam? pe sub ferești\nNu încapi de lume.\nIese-n piață? Scad în preț\nFlorile deodată -\nNu-i ca ea-n orașul tot\nMai frumoasă fată!|2914
Lucian Blaga|Noi şi pământul|Atâtea stele cad în noaptea asta.\nDemonul nopţii ţine parcă-n mâni pământul\nşi suflă peste-o iască\nnăprasnic să-l aprindă.\nÎn noaptea asta-n care cad\natâtea stele, tânărul său trup\nde vrăjitoare-mi arde-n braţe\nca-n flăcările unui rug.\nNebun,\nca nişte limbi de foc eu braţele-mi întind,\nca să-ţi topesc zăpada umerilor goi,\nşi ca să-ţi sorb, flămând să-ţi mistui\nputerea, sângele, mândria, primăvara, totul.\nÎn zori când ziua va aprinde noaptea,\nCând scrumul nopţii o să piara dus\nde-un vânt spre-apus,\nîn zori de zi aş vrea să fim şi noi\ncenuşa,\nnoi şi - pământul.|3359
Magda Isanos|Fără nume|O carte-mi tine-ades tovarășie\nȘi-a mai rămas pe rândurile ei,\nCa pulberea de soare străvezie,\nLumina unui gând din ochii tăi.\n\nStau astfel vremea fără s-o mai număr;\nMă-nșală visul bun și mă gândesc\nCă-mi urmarești lectura peste umăr,\nȘi, dacă taci, e pentru că citesc.|1030
Mihai Eminescu|Doină (Ce stă vântul să tot bată)|Ce stă vântul să tot bată\nPrin frunza de tei uscată,\nŞi frângându-i ramurile\nSă lovească geamurile?\n\nIară tu de ce suspini\nCând priveşti peste grădini?\nNu mai sta de tot ofta\nŞi în gând nu mă mustra:\nCă atunci te voi uita\n\nCând nu s-or mai arăta\nLângă mare râurile,\nLângă drum pustiurile,\nLuna şi cu soarele\nŞi-n codru izvoarele.\n\nVei avea de suspinat,\nCând vei şti că te-am uitat,\nCând vei sta ca să mă-ngropi\nPe cărarea dintre plopi,\nŞ-atunci vântul o să bată\n\nPrin frunza de tei uscată,\nScuturând-o, risipind-o,\nDe ţi s-o urî privind-o.|1132
Mateiu Ion Caragiale|Clio|"Mi-a îngânat stăpâna: ""Nu-n file-ngălbenite\nStă-mbălsămată taina măririi strămoşeşti.\nAmurgul rug de purpuri aprinde: de-l priveşti,\nSe-nfiripă-n vâlvoarea-i vedenii strălucite.\n\nCăci, uriaşe stoluri la zări încremenite,\nZac norii ce, în pragul genunilor cereşti,\nPar pajere-ncleştate de zgripţori din poveşti\nUmbrind cetăţi în flăcări cu turnuri prăbuşite.\n\nDar ceaţa serii-neacă troianele de jar.\nAtunci mergi de te-aşază sub un bătrân stejar,\nAscultă mândrul freamăt ce-n el deşteaptă vântul,\n\nCa-n obositu-ţi suflet de vrajă răzvrătiţi,\nCând negrul văl al nopţii înfăşură pământul,\nÎn gemăt să tresalte străbunii adormiţi."""|3454
Radu Gyr|N-ai dezmierda|N-ai dezmierda, de n-ai sti sa blestemi,\nSurad numai acei care suspina,\nAzi n-ai iubi, de n-ar fi fost sa gemi,\nDe n-ai fi plans, n-ai duce-n ochi lumina.\n\nSi daca singur rana nu-ti legai,\nCu mana ta, n-ai unge rani straine.\nN-ai jindui dupa un colt de rai,\nDe n-ai purta un strop de iad in tine.\n\nCa nu te-nalti de jos pana nu cazi\nCu fruntea-n pulberea amara,\nSi de re-nvii in cantecul de azi,\nE c-ai murit in plansetul de-aseara.|1793
Magda Isanos|Nu vă scuturaţ I , florilor!|Nu vă scuturaţi, florilor,\nascultaţi-mă bine, surorilor.\nToamna-i departe;\ndeparte-al clopotelor cântec, de moarte.\n\nSă ne rugăm, numai lumina\natotputernică-n cer să ţină.\nAlai oprit în mersul lui, grădina\nsă nu răspundă morţii când o să vină…\n\nSă nu răspundem visului rău,\ncare vâsleşte deasupra noastră mereu…|1052
Nichita Stănescu|Pe un pod de farmec|Pe un pod de farmec adesea am trecut\nîntins între o frunză şi adierea ei\naproape balerin pe cântecul tăcut\nun fel de doi legând pe unul cu un trei.\nAdeseori eu am trecut pe podul drept\nde nevăzut în trista lui lumină\nlegând nebunul timp de veacul înţelept\ncu miros de sulcină.\nŞi-adesea am rămas pe podul cel curbat\nal sunetului lung de rază\npe care un luceafăr ne-ntrebat\nrăspunse-n somnul tău vorbire trează.\nŞi-adeseori lung trupul meu mi-l pun\nca pe un pod din naştere spre moarte\npe care tandru mersul tău cel brun\nîl calcă mai departe\nspre mai departele alt pod\nce leagă sinele de sine\nsudul de nord\nîn limpezime.\nUn curcubeu de poduri simt \ncă sunt.|1510
Mihai Eminescu|De pe ochi ți se ridică|De pe ochi ți se ridică\nLanguroasa lunga geană...\nÎl întreb: ce vrea să-mi zică\nE o tainică dojană?\n\nTe desfaci de-a mele brațe,\nMai nu vrei și nu mă lași,\nȘi îmi râzi cu-ntreaga față,\nDulce înger drăgălaș!\n\nȘi puind mâna la gură\nSfătuțiești și ameninți\nȘi-mi faci lungă învățătură\nCumcă nu suntem cuminți.\n\nIară brațul meu cuprinde\nAcel alb și blând grumaz...\n”Mâini voi fi cum vei pretinde,\nDar cum sunt mă lasă azi”\n\nAstfel lupt cu-a ta mustrare\nDe atâtea săptămâni\nȘi mereu a mea-ndreptare\nO amân de azi pe mâni\n[1881]|1117
Veronica Micle|Ar fi destul ...|Ar fi destul ca un cuvant\nSi-o lacrima de foc\nSa-ti spuie ca pe-acest pamant,\nEsti singuru-mi noroc;\n\nSi-atunci cand crezi ca s-a sfarsit\nSi patima si dor\nSa simti trezindu-se cumplit\nUitatul tau amor.|2016
Magda Isanos|Ion|Aş cânta liniştea din ograda mea\nSeara - când creşte în cireş o stea —\nmă mai uit o dată la curechi şi bostani,\ncă sunt plugar de-atât amar de ani.\n\nFaţa dumnezeului meu e-mblânzită.\nCând mângâi pe grumaz câte-o vită,\nsau când m-aplec să culeg un trifoi,\nvăd urma lui în ţarină la noi.\n\nCea mai frumoasă unealtă e coasa!\nCine-i toarce păpuşoiului mătasa?\nEu cred în dumnezeul ţarinei mele -\nprintre cartofi dormind ca printre stele.\n\nNu mă mai tem de fulgerul lui; e-un amnar,\nDumnezeu, ca şi mine,-i plugar\nseamănă, pune vie, culege.\nUneori nici n-aşteaptă să lege...\n\nŞi pe mine-o să mă strângă-ntr-o zi.\nAm să mă culc, n-am să mă pot trezi.\nChipul lui din nori va zâmbi:\nIoane, astăzi nu mai este zi.|1041
Lucian Blaga|Către cititori|Aici e casa mea. Dincolo soarele şi grădină cu stupi.\nVoi treceţi pe drum, vă uitaţi printre gratii de poartă\nşi aşteptaţi să vorbesc. - De unde să-ncep?\nCredeţi-mă, credeţi-mă,\ndespre orişice poţi să vorbeşti cât vrei:\ndespre soartă şi despre şarpele binelui,\ndespre arhanghelii cari ară cu plugul\ngradinile omului,\ndespre cerul spre care creştem,\ndespre ură şi cădere, tristeţe şi răstigniri\nşi înainte de toate despre marea trecere.\nDar cuvintele sunt lacrimile celor ce ar fi voit\naşa de mult să plânga şi n-au putut.\nAmare foarte sunt toate cuvintele,\nde-aceea - lăsaţi-mă\nsă umblu mut printre voi,\nsă vă ies în cale cu ochii închişi.|3301
Adrian Păunescu|Cu tine, fără tine|Mâinile acestea, care te-au cuprins,\nSă-și găsească locul nu mai pot,\nÎntr-o vreme mare și de necuprins,\nVoi pleca și eu, cu mâini cu tot.\n\nTe rog să nu mai vii,\nTe rog să nu mai vii,\nMi-ar fi mai rău,\nȚi-ar fi mai rău,\nȘi-așa m-am consolat,\nCa orișice bărbat,\nAm primăvara-n locul tău.\n\nȘi n-am să te mai strig,\nNici când va fi mai frig,\nȘi, prin ninsori, am să mă port,\nSunt fericit cu ea,\nCu-această iarnă-a mea,\nEu iarna-n brațe am s-o port.\n\nȘi mă voi amăgi,\nÎn fiecare zi,\nCă iarna-n brațe îmi căzu,\nCa să-nțeleg târziu\nCeva ce și azi știu,\nCă primăvara mea ești tu,\nCă iarna mea, la fel, ești tu,\nTu, vremea vieții mele,\nTu ...|2224
Radu Gyr|Resturi|Cu ce-am rămas din marea noastră sete?\nAlături de pioase-odoare sacre,\nam încuiat iubirile prin lacre,\nprin cufere și pivnițe secrete,\n\nȘi-n izuri vechi și râncede și acre,\nam pus aripi și pliscuri de erete\npe-un fund de vis uscat ca un scaiete,\nlângă trufii, năluci ori simulacre.\n\nȘi-am zăvorât, să sângere-ntre ele,\nși îndoiala stearpă lângă stele\nși-un crin de rouă, tâlhărit în treacăt.\n\nÎn zgură îngroparăm o scânteie,\nîn fiece dorință câte-un lacăt\nși-n orice taină câte-un rest de cheie.|3997
Nichita Stănescu|În drum spre Laponia|Cât de lipsit de vlagă poate să fie adevărul\nşi ce lipsită de rude poate să fie speranţa.\nLa capătul unei vieţi, şoarecele ştiind totul despre şoareci\ntotuşi moare ca un şoarece.\n\nLa capătul unei toamne,\nştiind totul despre sine\nnemaiputându-se să se schimbe\nlemnul adoarme ca să nu moară.\nCât de lipsită de voinţă poate să fie voinţa\ndragostei de singur.|1422
Alexandru Vlahuţă|Fustă scurtă, ghete albe, buze roșii|O-ntâlnești mereu, ai crede-o trasă-n mii de exemplare.\nPururea împresurată de priviri cuceritoare —\nSedentari ce bat din pinteni, ghiuji ce fac pe ticăloșii —\nEa pășește, zâmbitoare,\nArborându-și pretutindeni „semnele-i particulare”:\nFustă scurtă, ghete albe, buze roșii.\n\nLa o parte! trece zâna veseliei zgomotoase.\nÎn tăcuta noapte-a morții ea e râsul și lumina…\nPlângă de durerea țării cârtitorii și fricoșii,\nPeste rănile-i deschise, radioasă trece zâna,\nCa un steag de biruință pe un câmp albit de oase…\nFustă scurtă, ghete albe, buze roșii.\n\nLegănându-se din șolduri, trece zveltă, zâmbitoare.\nTu-ți plângi neamul pus pe cruce, la răspânte de pieire,\nPlâng de-nvăluirea țării, în mormântul lor, strămoșii.\nEa, cu farmece-n privire,\nGrațiile și le plimbă, în costum de vânătoare:\nFustă scurtă, ghete albe, buze roșii.|188
Emil Brumaru|Sa nu uit ca sunt poet|Poetului ii sade bine\nSa fie trandav,bleu si pur\nManance miere de albine\nBeie din sticle bors de-azur.\n\nImbuiba-se printre chiftele\nCu tartite de fluturi moi\nPoetul trebuie sa-si spele\nZilnic picioarele-n oloi.\n\nSi mainile in lapte dulce\nSi fata-n bulion de crin\nDansul de-a pururi va sa-si culce\nPe plusuri ,corpul longilin.\n\nSa nu citeasca,sa nu scrie\nCi numai doar poet sa fie,\nCu papanasi la palarie,\nSi c-o iubita fistichie\nCe are sani cat garderoba\nSi coapsele cat Europa.|2504
Ion Minulescu|Cănd am iubit am fost urât...|Ce-am fost candva azi nu mai sunt …\nDar ce sunt azi imi pare rau\nCa n-am putut sa fiu mereu -\nAcelasi cantaret cu chip de Sfant …\nCand am urat am fost iubit,\nCand am iubit am fost urat…\nSi-n viata n-am cantat decat\nRomanta Celui rastignit …\nTot ce-am sperat ramas-a vis,\nSi-am dobandit ce n-am visat…\nDar ce-am fost ieri am si uitat -\nUn titlu de volum nescris…\nSi-azi, daca sunt un chip de Sfant,\nAsa m-a vrut, pesemne, Dumnezeu -\nSa fiu tot altul… Si sa-l cant mereu\nPe cel ce-am fost candva, dar nu mai sunt …|866
Alexandru Vlahuţă|Eternul cântec|E vechi de când lumea, dar celui de-l cântă\nCe nou i se pare!… S-ascultă uimit.\nÎn el i-o legendă frumoasă şi sfântă,\nŞi vorbele-o sfarmă cu zgomotul lor:\nE cântecul inimii care-a murit,\nŞ-al primului nostru amor.\n\nE noapte, sunt singur, şi iar mi-aud gândul\nCum, notă cu notă, mi-l cântă în taină.\nCe dulce-i… Îmi vine să plâng ascultându-l…\nDe ce nu se poate o dată s-aştern\nSăraca şi aspra cuvântului haină\nPe-al gândului cântec etern!\n\nAh, iată grădina… văd urmele mele\nPe prundul aleii. Pământul miroase,\nŞ-albasrtu-i de cele dintăi micşunele.\nCurg valuri de raze din cerul deschis;\nE linişte-n aer, şi toate-s frumoase,\nŞi toate le văd ca-ntr-un vis.\nŞi crăngile-atârnă-ncărcate de floare\nS-atingă pământul ai crede că-s ninse\nSub alba podoabă ce tremură-n soare;\nIar tu, ca din basme, deodată mi-apari,\nÎnaltă şi zveltă, cu braţele-ntinse,\nCu ochii tăi limpezi şi mari…\n\nŞi ce-a fost pe urmă?\n\nZadarnic! Cuvintele-s tulburi şi grele.\nSe-ntunecă-n juru-mi, şi cântecul moare.\n\nNici farmecul celor dintăi micşunele,\nNici zâmbetu-ţi galeş, nici leneşu-ţi mers,\nNici crăngile albe-ndoite de floare,\nNimic nu-mi mai scapără-n vers!|187
Marin Sorescu|Pe sub ușă|Ziua de azi\nMi-a fost vîrîtă, ca de obicei,\nPe sub ușă.\n\nMi-am așezat pe nas ochelarii\nȘi-am început\nS-o citesc.\n\nNimic deosebit,\nDupă cîte văd.\nCică pe la prînz o să fiu cam trist,\nNu se specifică motivul,\nȘi-o să continui să iubesc lumina\nDe unde-am rămas ieri.\n\nPagina externă informează\nDespre tratativele mele cu apa, cu munții, cu aerul,\nÎn legătură cu pretenția lor absurdă\nDe a-mi intra în sînge, și-n creier.\n\nApoi, obișnuitele știri\nDespre puterea mea de muncă,\nDespre drumul la pîine,\nDespre buna dispoziție,\n(Dar nu se suflă un cuvînt\nÎn legătură cu situația\nDin ficat)\n\nUnde s-o fi tipărind\nViața asta a mea,\nCă e plină de greșeli\nInadmisibile.|4687
Adrian Păunescu|Imposibila nuntă|Munţii mei duhovnici au intrat în ceaţă,\nClopote bătrâne bat pe mănăstiri,\nCând miroase-a iarnă, nunţile îngheaţă\nPentru noi, lunatici, imposibili miri.\n\nVin să ţi se-nchine vânturi şi dihănii,\nViscolul asupră-mi cade ca un laț\nŞi ţi-aş face-o nuntă cu un sat de sănii\nŞi cu felinare şi cai înstelaţi.\n\nÎmbracă-te-n alb, preafrumoasă mireasă,\nAşa se cuvine în drama ce-o joc,\nPe urmă plecăm fiecare acasă\nŞi munţii vor pune misterul la loc.\n\nPân-o să se-ntâmple, tu vei fi căruntă,\nMie o să-mi vină cea din urmă zi\nŞi va fi şi-aceea tot un fel de nuntă,\nŞi-mi vei duce grija, şi te voi iubi.\n\nŢi-am adus, mireasă, munţii mei cu noapte,\nNunţi de animale se petrec în munţi,\nCodri de miresme şi păduri de şoapte,\nEle sunt salonul ne-ntâmplatei nunţi.\n\nLumânări de nuntă ţin în labe urşii,\nLupii suflă-n focul stânelor pustii,\nÎn rostogolire ne unesc obârşii,\nNu-mi vei fi mireasă, mire nu-ţi voi fi.\n\nTe invit la nunta dulce şi albastră\nUnde zurgălăii scot argint din toţi,\nCe păcat că, totuşi, nu e nunta noastră,\nCe păcat că morţii i-am fost dat ca soţ!|2296
Ion Minulescu|Romanţă fără muzică|Că ne iubim - şi-o ştie lumea toată -\nE-adevărat ;\nDar cât ne vom iubi\nNici noi nu ştim,\nNici lumea nu va şti...\nŞi nu va şti-o, poate, niciodată...\n\nNe-am cunoscut în ţara-n care-alt'dată\nManon Lescaut iubi pe Des Grieux,\nÎntr-un amurg de toamnă, orchestrată\nÎn violet,\nÎn alb,\nÎn roz\nŞi-n bleu.\n\nŞi ne-am iubit întâia oară-n parcul\nÎn care Nimfele de marmură privesc,\nCu ochii-ntrebători, către peluza\nPe care-un Zeu îşi pregăteşte arcul,\nSă-şi bată joc de cei ce-l ocolesc...\n\nŞi ne-am iubit!...\nŢi-aduci aminte?...\nBluza -\nAh!... Bluza ta pe sânu-ţi decoltat\nPărea un peplum de mătase, sfâşiat\nPe sânul unei Venere ce moare!...\n\nŞi ne-am iubit cu-atâta nebunie,\nCă statuile albe ne-au privit\nCu ochi geloşi,\nIar zeul a-mpietrit\nÎn mână cu-o săgeată-otrăvitoare!...\nŞi ne-am iubit,\nŞi-azi toată lumea ştie\nCă ne iubim...\nDar cât ne vom iubi\nNici noi nu ştim,\nNici lumea nu va şti!...|3198
Alexandru Vlahuţă|Nehotărâre|Ce proşti mai suntem amândoi!\nComori de plăceri dorm în noi,\nŞi cum le-ar putea deştepta\nO clipă din dragostea ta!\nE oare-o virtute-a răbda? ...\nCu zâmbetul tău mă-nfiori,\nStăpâna atâtor comori:\nEu ştiu că mi-ai da, dac-aş cere,\nTu ştii c-aş primi, de mi-ai da,\nŞi totuşi răbdăm în tăcere,\nPrivind cum viaţa se trece\nPustie, şi tristă, şi rece.|195
Radu Gyr|Rădăcini|În zone-abstracte împlântând antene,\ntot scotocesc cu vârful meu prin nouri,\ndin aștrii glaciali să fur ecouri\nși coiful unei reci Palas-Atene.\n\nTu, soare, arzi, tu, fulgere, mă-mprouri,\nvoi, vânturi mari, mă clătinați viclene...\nÎn schimb, am rădăcini subpământene,\nînfipte parcă-n bezne de cavouri.\n\nCu ele, nu cu frunzele mă apăr.\nDin ele lupt, cu fruntea numai scapăr.\nSus, vârful bate stelele și luna,\n\nse-ncruntă că nu intră-adânc în sfere,\nși ia mai mult din rădăcini putere,\nde câte ori îl zgâlțâie furtuna.|3990
Costache Ioanid|Baraba|Ai auzit vreodata, prietene, de Mine,\npe cind in largul lumii cutreerai semet\npe cind, cu lanci si scuturi, cohortele straine\nte cautau sa-ti ceara al vietii tale pret?\n\nAi auzit vreodata, prietene, de Mine,\ncind floarea tineretii isi scutura podoaba?\nCa sa te scap de lanturi, de moarte, de rusine,\nEu am murit pe cruce, in locul tau, Baraba...\n\nEu rasadisem pacea, tu semanai furtuna.\nSi pe-amindoi multimea ne-a pus pe un cintar.\nMinciuna cea din umbra alese-atunci minciuna,\ntilharii cei cu vaza cerura pe tilhar.\n\nPuteam sa sbor din lume, satul de-a ei urgie.\nSi-atunci multimea oarba te-ar fi cerut degeaba.\nDar M-am gindit la tine, privind spre vesnicie,\nSi am murit pe cruce, in locul tau, Baraba...\n\nTe chem si astazi: Vino si vom strabate norii!\nTe-am cautat cu lacrimi prin spini si bolovani.\nDar vremea e tirzie. Mijesc pe dealuri zorii.\nSi ceru-ntreg te-asteapta de doua mii de ani.\n\nDe-ai sti ce neagra noapte si ce adinc fierbinte\nva fi... cind suferinta nu va cunoaste graba...\nVei plinge totdeauna si-tii vei aduce-aminte\nca am murit pe cruce, in locul tau, Baraba!|2770
Mihai Eminescu|Nu voiu mormânt bogat(variantă)|Nu voiu mormânt bogat,\nCântare și flamuri,\nCi-mi împletiți un pat\nDin tinere ramuri.\nȘi nime-n urma mea\nNu-mi plângă la creștet,\nFrunzișului veșted\nDoar vântul glas să-i dea.\nÎn liniștea sării\nSă mă-ngropați, pe când\nTrec stoluri greu zburând\nLa marginea mării.\n\nSă-mi fie somnul lin\nȘi codrul aproape,\nLucească cer senin\nEternelor ape,\nCare din văi adânci\nSe-nalță la maluri,\nCu brațe de valuri\nS-ar atârna de stânci -\nȘi murmură-ntr-una\nCând spumegând recad,\nIar pe păduri de brad\nAlunece luna.\n\nReverse dulci scântei\nAtotștiutoarea,\nDeasupră-mi crengi de tei\nSă-și scuture floarea.\nNemaifiind pribeag\nDe-atunci înainte,\nAduceri aminte\nM-or coperi cu drag\nȘi stinsele patemi\nLe-or troieni căzând,\nUitarea întinzând\nPe singurătate-mi.|1186
Ion Luca Caragiale|Duel|abulele marelui anonim şi strofele lui Picolini\n\nNaivul plug odată (probabil, ofensat)\nLa un duel de moarte pe tun l-a provocat.\nDar adversarul ţanţoş răcni cavalereşte:\n„Mişelule-n genunche!” Şi-n frunte l-a scuipat...\nŞi pe teren, naivul a fost silit fireşte\nMult umilite scuze să ceară de la tun.\n\nMorala\n\nDoamne! Fereşte\nPe mojicul prost de boier nebun!|839
Costache Ioanid|Din cer, din locuri sfinte|Din cer, din locuri sfinte,\nspre neamul omenesc,\nal nostru drag Parinte\ntrimise Fiul Sau ceresc,\ndumnezeiesc.\n\nSlavit sa fie Domnul,\nin veci de veci de veci, amin!\nIsus, Isus biruitorul,\nMielul Sfant si Salvator divin\nin veci, amin!\n\nViteji au fost sub soare\nDavid si Ghedeon\nDar cine sa doboare\nstravechiul sarpe de pe tron,\nchiar din Sion!\n\nVazand dusmanul lumii,\nIsus, in lupta grea,\nl-a-nfrant in Ghetsimani\nsi l-a zdrobit pe Golgota,\nprin jertfa Sa.\n\nAcum spre Tatal vesnic\nnoi vom zbura-n curand,\nin haina de lumina\npe Cel Crucuficat cantand,\nmereu cantand!\n\nAMIN|2788
Adrian Păunescu|Clopot la sânul mamei|Ca un clopot de gâtul unei oi\nAşa atârnam eu de sânul sfânt\nAl mamei mele, în al doilea război,\nCând s-a petrecut împrăştierea românilor pe pământ.\n\nCa un clopot de gâtul unei oi\nŞi mama mă ţinea să nu precuvânt,\nCăci veneau armatele străine peste noi\nSă ne ia popor, să ne ia ţară, să ne ia pământ.\n\nCa un clopot băteam într-o tragică turmă,\nCe-am aflat şi ce-am plâns mă ajunge din urmă.|2205
Lucian Blaga|Psalm|O durere totdeauna mi-a fost singurătatea ta ascunsă,\nDumnezeule, dar ce era să fac?\nCând eram copil mă jucam cu tine\nşi-n închipuire te desfăceam cum desfaci o jucărie.\nApoi sălbăticia mi-a crescut,\ncântările mi-au pierit,\nşi fără să-mi fi fost vreodată aproape\nte-am pierdut pentru totdeauna\nîn ţărână, în foc, în văzduh şi pe ape.\n\nÎntre răsăritul de soare şi-apusul de soare\nsunt numai ţină şi rană.\nÎn cer te-ai închis ca-ntr-un coşciug.\nO, de n-ai fi mai înrudit cu moartea\ndecât cu viaţa,\nmi-ai vorbi. De-acolo unde eşti,\ndin pământ ori din poveste mi-ai vorbi.\n\nÎn spinii de-aci, arată-te, Doamne,\nsă ştiu ce-aştepţi de la mine.\nSă prind din văzduh suliţa veninoasă\ndin adânc azvârlită de altul să te rănească subt aripi?\nOri nu doreşti nimic?\nEşti muta, neclintita identitate\n(rotunjit în sine a este a),\nnu ceri nimic. Nici măcar rugăciunea mea.\n\nIată, stelele intră în lume\ndeodată cu întrebătoarele mele tristeţi.\nIată, e noapte fără ferestre-n afară.\nDumnezeule, de-acum ce mă fac?\nÎn mijlocul tău mă dezbrac. Mă dezbrac de trup\nca de-o haină pe care-o laşi în drum.|3378
George Coşbuc|Cântec ostăşesc|Caii sar şi frâu-şi muşcă\nJos prin văi e fum de puşcă,\nCorbi s-arată croncănind.\nStau de-atac duşmanii gata -\nUite-o-n zbor întunecata\nMoarte-acum spre noi venind!\n\nŞtim cu toţii ce ne-aşteaptă!\nSus spre Domnul mâna dreaptă\nRidicaţi-o dar, jurând!\nPentru sfânta noastră lege,\nPentru neam şi pentru rege\nToţi c-o inimă şi-un gând!\n\nNu mi te mâhni, copile,\nCine are-n luptă zile\nNu s-atinge plumb de el.\nOri aici, ori dealtădată,\nMoartea nouă tot ni-e dată\nFiecăruia-ntr-un fel.\n\nGlas de trâmbiţă răsună\nŞi coloanele s-adună\nFiţi cu inimă, copii!\nNu e rece glas de-aramă,\nCi e jalnic plâns de mamă,\nPlânsul sfintei Românii!\n\nTu ne vezi din cer, Părinte,\nFie-ţi şi de noi aminte\nCă suntem şi noi ai Tăi!\nFie-i blestemat mormântul\nCui îşi calcă jurământul.\nŞi-am jurat pe cer, flăcăi!\n\nLasă tobele să bată!\nCăpitane, du-ne-odată\nUnde-i foc şi unde-i fum.\nSteagu-n vânt! Trăiască ţara!\nVesel sune-acum fanfara,\nDumnezeu cu noi de-acum!|2912
Adrian Păunescu|Trist cavaler|N-au mai rămas nici sănii, n-au mai rămas nici cai,\nA inceput să ningă pe aguride coapte,\nAcum, când eşti absentă parcă ţi-aş spune :HAI,\nCum ai voit-o zilnic, HAI să fugim la noapte !\n\nMi se-alungeste umbra, cernită de ninsori,\nÎn tine se-adânceşte-o umbră ce a ta e,\nŞi frică mi-e de toate, şi frică mi-e că mori,\nTe caut, dar dă-mi umbra, afară din odaie.\n\nNu sunt nici cai, nici sănii, maşinile sunt reci\nUn drum până la tine, l-aş face cu vapoare,\nDar nu ştiu în ce parte a vieţii ai să pleci -\nFiinţa ta rănită clipă de clipă...moare.\n\nPe străzile de gheaţă, cu guler ridicat,\nTrist cavaler de umbră, de moarte, de orgoliu\nÎţi trec pe lângă lacrimi, cu umbra-n geam îţi bat\nŞi barba-mi înfăşoară obrazul ca un doliu.\n\nAfară NU e nimeni, afară sunt zăpezi,\nProiect al altor ceruri, ninsorile albastre,\nDe-ai să-mi auzi cuvântul, oriunde, să nu crezi,\nEU sunt semănătorul noptatec de dezastre.\n\nCe faci acum ? E vifor şi poate că ţi-e frig...\nEu cercetez ninsoarea şi descompun concerte,\nSpre tine-mi pleacă umbra şi înapoi o strig,\nSă n-o ierţi niciodată şi ea să nu te ierte...\n\nPentru că dintre toate, cel mai frumos e-aşa,\nNici cai, nici telefoane, nici sănii, nicio veste,\nDoar ce-a ramas în tine şi-n amintirea mea\nŞi, dincolo de vorbe, doar ceea ce mai este.\n\nŞi viscolul de-afară mişcă-n ţâţâne uşa,\nO, de-ar veni o noapte s-o dorm ca pe o moarte,\nNu simţi că nu mai suntem decât doi oameni duşi\nŞi umbra mea salută...umbruţa ta departe ?\n\nCu părul ger şi fulger, cu guler ridicat,\nNecunoscut şi mie, mă-ndrept spre nicăierea,\nCu bulgări de zăpada stafiile mă bat\nŞi-ncep să-nvăţ şi limba celor ce-au fost : TĂCEREA...|2462
Adrian Păunescu|La nunta ta|Eu vin la nunta ta, iubito,\nŞi nu voiesc nimic să-ţi cer,\nDar roagă-ţi naşii să mă lase\nSă-ţi cânt la nuntă leru-i ler.\n\nColindător fără de casă,\nColindător fără noroc,\nUn strop de vin şi-un strop de pâine,\nÎţi cânt şi-apoi o iau din loc.\n\nDreptul să colind îl cer,\nDalbe flori şi leru-i ler,\nPentru ea, doar pentru ea,\nMăritata mea!\n\nAm drum în faţă şi în urmă,\nDin când în când, mai mor prin munţi,\nDar am venit să-ţi cânt colindul\nPreafericitei tale nunţi.\n\nPot să-l rostesc şi din picioare,\nNu am pretenţii de mesean,\nUn strop de vin şi-un strop de pâine\nŞi-am să-ţi colind nepământean.\n\nIubita mea vândută lumii,\nNimic n-aş mai putea să sper,\nCă florile nu mai sunt dalbe\nŞi leru-i nu mai este ler.\n\nDar eu colind bătut de lacrimi,\nColind şi voi mai colinda\nLa toate nunţile dïn lume,\nAfară, doar, de nunta mea.|2321
Adrian Păunescu|Acatist|Mai dă-ne, Doamne, cîțiva ani de viaţă\nCa să mai și trăim, dacă se poate,\nȘi nu lăsa ca noaptea să înfrîngă\nGreu dobîndita noastră libertate.\n\nNe e atît de dor de-o zi frumoasă,\nCu soare-n cer și iarbă la picioare,\nMai dă-ne, Doamne, cîţiva ani de viață,\nDe viață grea, de viață muritoare.\n\nMai dă-ne un Crăciun cu mari troiene\nÎn care sufletul să se scufunde,\nȘi vreme de iubire agresivă,\nCu nori de foc și ploape tremurînde.\n\nAvem și noi atîta dulce rîvnă,\nAtîta chef de iarnă și de vară,\nMai dă-ne, Doamne, cîțiva ani de viață,\nOricît de trudnică și de amară.\n\nDar spune-ne, confirmă-ne că suntem\nȘi că vom mai dura nu doar o toamnă,\nCă dintre toate fiarele din lume,\nDoar oamenii știu viața ce înseamnă.\n\nȘi să ne facem planuri pentru mîine,\nȘi să muncim cu-același dor de pîine,\nCă tot ce e făgăduială astăzi,\nÎntr-adevăr să ni se-ntîmple mîine.\n\nMai dă-ne, Doamne, cîțiva ani de viață,\nDe muncă și de lupte și de friguri,\nComută-ne pedeapsa cea mai mare\nAceea de-a ne ști așa nesiguri.\n\n(Iubiți-vă pe tunuri, 1981)|4384
Gellu Naum|Sora fântână|Stau singur şi mă uit pe o stradă pustie\nstau singur cu buzunarele pline de câini\nstau singur şi ascult foşnetul oaselor\ne ca şi cum ar adia vântul peste un clopot de ceară\ndar după primul colţ la prima răspântie\ns-ar putea oricând să apară cineva învăluit într-o ploaie de lumină\nşi va trebui să mă acopere cu mantia lui pentru că\ns-ar putea odată cu el să vină o ploaie sau o ninsoare\nsau chiar o afurisită de lapoviţă\nsă ne îngheţe oasele proaspăt spălate\ndeşi ieri a fost mai frig decât azi\n\ndeasupra mea zboară câţiva porumbei cerşetori\nfilantropii le-au pus fărâmituri de pâine pe balcoane\nşi eu mort de mult cu o piatră de moară pe piept\nam hotărât în sfârşit să plec\nsă pornesc de pildă dintr-un grajd înecat în aburi\nsă merg aşa până la un crâng (tufiş) unde mă aşteaptă sora Fântână\nsă mă reazem acolo de prăbuşirea ei\n\n10 octombrie 1986\nsalonul 3003|2526
Tudor Arghezi|Bine şi rău|Între nadejde trista si-ndoiala,\nTe-am cautat prin bolta siderala.\nTe-am cautat pe unde si neunde\nÎti banuiam faptura ca se-ascunde.\nTe cautam în tainica ta lipsa\nPrin Testamente si Apocalipsa.\nSa fi ramas un loc nemaiumblat\nPe unde nu te-am cautat?\nCînd socoteam ca te-am gasit,\nSe si-nalta în dreptul tau un zid.\nSimtindu-te zvîcnind în radacini\nTe mai simteam în spice si-n tulpini.\nTe-am si cîntat pe corzi, si noi si sparte,\nSi peste vieti si peste moarte.\nTu ramîneai mereu departe.\nAuzul tau nu vrea s-auda\nCîntec de nai, de cobza si-alauta?\nÎntr-o-nserare, în sfîrsit,\nMi se paruse ca te-as fi zarit\nÎn mantia de aur a unui asfintit,\nPrinzîndu-ti-o, tîrîta prin tarîna.\nMi-a si ramas un ciucure în mîna\nSi l-am vîrît în sîn, ca un pribeag\nUn bun de furtisag.\nDa-mi voie, negasita aratare,\nSa-ti pui acum o veche întrebare:\nCa ai facut atîtea frumuseti blajine,\nFara-ndoiala, multumescu-ti bine,\nCladiri de piscuri, cuiburi de izvoare,\nTimpuri si valuri calatoare\nSi oamenii în sarbatoare;\nBarbati viteji, domnite la harpa si la furca.\nMutînd pe strune mîna, fuiorul cînd se-ncurca.\n\nDar, mare-aprinzatorule de stele,\nCum de-ai facut si-atîtea lucruri rele?|1952
Leonid Dimov|Să fie iarnă|Cum roade visul firea cea aeve\nCu fiecare noapte mai adânc,\nMânând în turme zei, meandri, eve\nȘi cavaleri cu lire la oblânc,\n\nCum se lipesc cu toții de oglindă\nSă treacă dincolo cât mai curând,\nCum crește jalea-n tagma suferindă\nA chipurilor în amurg plăpând,\n\nCum nasc apoi năluci în cavalcade\nGonind ușor spre porturi sidefii,\nSpre specii calde, populând estrade\nLa circul interzis pentru cei vii.\n\nNu mă lăsa, de umeri mă cuprinde,\nȘoptește-mi vorbe clare, să-nțeleg,\nOri șuieră preziceri și colinde\nSă fie iarnă pentr-un ev întreg.|957
Dan Botta|Trepte|Albe lespezi, voi\nFlori de lună, trepte\nDuceţi, ape moi,\nSufletele drepte.\n\nPrin azur plângând\nLiniştite semne,\nVoi duraţi mergând\nCeruri mai solemne.\n\nAlbe lespezi, voi\nSomn dorit în drepte,\nLogodite ploi\nDe orgoliu trepte,\n\nPajuri pentru gând\nLiniştite semne,\nVoi duraţi mergând\nStările solemne.|436
Octavian Goga|Mare moartă|Spun corăbierii că în Marea Moartă\nVăduvă-i de viață apa, din vechime,\nNiciun strop de suflet undele nu poartă\nȘi pe Marea Moartă nu vâslește nime.\n\nCerul Palestinei, spun corăbierii,\nBaldachin de ceață flutură pe maluri,\nNeștiind nisipul rostul primăverii,\nDoarme apa mută în tăcute valuri.\n\nOcolind-o pururi păsări călătoare,\nN-o ating în cale pribegiri nomade,\nPeste Marea Moartă dac-a prins să zboare,\nSugrumat de neguri, albatrosul cade.\n\nCântec nu răsună, nu s-aud nici șoapte,\nȚintirim de apă-i unda ei sălcie,\nSă fi plâns vreodată, ori să strige-n noapte,\nDespre Marea Moartă nimenea nu știe.\n\nCe poveste tristă spun corăbierii,\nNici n-aș crede, poate, vorbele acestea,\nDar, cu biata minte-n patima durerii\nMă gândesc la tine și-nțeleg povestea.\n\n(volumul Din umbra zidurilor)|3760
Nichita Stănescu|Prinţul căzând de pe cal|Prinţul căzând de pe cal\nstriveşte-n cădere un înger.\nE sentimentul total\npentru care azi sânger.\n\nE steaua cea rea, e steaua cea gri,\ne steaua cea verde,\nmarele A şi marele I\nazi mă vor pierde.\n\nÎnsă spun totul, astăzi, chiar totul,\nşira cea rece de câine,\nurâtele labe şi botul\nlui Astăzi lătrându-l pe Mâine.|1527
George Topîrceanu|A. Mirea: Caleidoscop - Sonete - La cinematograful mut|Se face beznă. Tremurând apare\nPe pânza albă, fără nici o cută,\nUn domn cu cioc... Zâmbeşte şi salută\nJur împrejur pestriţa adunare.\n\nE un salon în care toţi discută\nŞi râd mereu. E viaţă, e mişcare —\nDar nici un zgomot... Fermecată pare\nSocietatea asta surdomută.\n\nCuiva, din sală, i-a scăpat un ban.\nUşor, întoarce capul indignată\nMadama care cântă la pian.\n\nAlături o cucoană se frământă,\nA enervat-o liniştea ciudată\nDin lumea „celor care nu cuvântă”...|669
Alexandru Philippide|Ausonius|Ausonius, poet cu dulce nume\nPe cand erai magistru-n\nBurdigala,\nSoarele\nRomei asfintea in lume,\nSi barbarii isi incepeau navala.\nDar tu, cu stralucire slujind\nEfemeridii,\nVorbeai in hexametrii de vinuri si de stridii.\nPapirusuri cu stihuri strangeai in besactea\nSi petrecand domoale zile\nDescopereai apropieri subtile\nIntre o roza tanara si-o stea.\n\nEra un veac crepuscular acela\nIn care limpede cantai\nMosella\nSi cei din urma dafini elini saditi la\nRoma\nisi raspandeau in versul tau aroma.\nC-un fir pe care-l trag din stele\n\nPoetii leaga vremile-ntre ele.\nSunt saisprezece veacuri de la tine :\nMai ard si-acum facliile latine.|2701
George Tutoveanu|Cântă altora!|Teiule cu frunza lată,\nCu tulpina scrijelată,\nCu povestea fermecată,\n\nCe mă mai oprești din drum,\nSub tăriile de scrum,\nSă te mai ascult și-acum?\n\nCântă altora și spune\nTaina dragostii nebune\nPăn' ce dorul te-o răpune:\n\nEu spre alte lumi alerg,\nNu văd calea pe-unde merg,\nUrma pașilor să-mi șterg...\n\nCă mi-i zarea-ntunecată,\nCă mi-i inima sfărmată,\nTeiule cu frunza lată.|749
Radu Gyr|Poetul|Te-ai poticnit c-o tiflă-n veșnicie,\ncu-o mână-n gâtul clipei ca un fur.\nȘi-aveai sub coaste-un bulgăr de azur\nsă-l semeni întru rod și feciorie.\n\nVeneai din cer. Ai plâns pe vr-un condur,\nai râs cu vântu-n dulce preacurvie\nși-ai pus și-n buzunar o mierlă vie,\ndar n-ai sădit o rază împrejur.\n\nCi-ntr-un amurg, o umbră diafană\nîn pragul tău se va opri să stea\nși parc-ar lumina ca o icoană\n\nși parc-ar plânge sub povară grea,\niar șoapta-i va ofta ca o dojană:\n— Dă-mi înapoi talantul, slugă rea...|3981
Adrian Păunescu|Zadarnic|Au spart ghiocul, să confiște marea\nce se-auzea-năuntrul lui\nși, au murit, ulterior, de sete.|4622
Radu Gyr|La poarta nimănui|Și-acum la poarta nimănui\nȚi-ai flutura în prag sărutul\nSpre tot ce ieri, sfințindu-și lutul,\nȚi-a fost aripă, rug și cui.\n\nAzi poți și gloria, și cnutul\nTot pe-o balanță să le pui\nȘi-ai vrea să mulțumești oricui\nÎți dete piatra ori sărutul.\n\nCă dac-ai strâns balsam din uri\nȘi din urzici azur subțire,\nȘ i cântec de-ai știut să furi\n\nDin calde lacrimi în zvâcnire,\nNu răstigniri a fost să-nduri,\nCi clipa ta de nemurire.|3925
Mihai Eminescu|Murmură glasul mării|Murmură glasul mării stins și molcom,\nÎnconjurând a Italiei insulă mândră —\nO, luminați, a cerului stele albe,\n Câmpilor noștri.\n\nVă vărsați icoanele voastre în Tibur,\nNori, zugrăviți pe câmpie umbre fuginde,\nTu, măreție a nopții, a mării, a lumei,\n Împle Italia.\n\nMare, poartă pe undele tale corăbii,\nUnele grele ni-aducă aur din Ofir,\nAltele înfoiate de roze d-Egipet,\n Vinuri și smirnă.\n\nAh, trimiteți popoare vulturii voștri\nCei de lemn să zboare pe marea măreață,\nCăci a Romei eterne picioare marmorei\n Daruri așteaptă.\n\nNumai singur asupra lumei în pace\nNepăsător tămâii și laudei voastre,\nÎnvăluit în maiestatea tăcerei\n Stă-mperatorul.\n\nVezi-l atins de umbra gândirilor regii!\nVorba-i va să fie o rază-n lume;\nOrele lui sunt izvoare la anii istoriei,\n Salve-Imperator!|1183
George Bacovia|Pastel II|- Adio, pică frunza\nȘi-i galbenă ca tine, -\nRămâi, și nu mai plânge,\nȘi uită-mă pe mine.\n\nȘi s-a pornit iubita\nȘi s-a pierdut in zare —\nIar eu în golul toamnei\nChemam în aiurare…\n\n- Mai stai de mă alintă\nCu mâna ta cea mică,\nȘi spune-mi de ce-i toamna\nȘi frunza de ce pică.…|621
Magda Isanos|În pădure|Primãvara-n pãdure vãzui\ncum trecea Dumnezeu cu cetele lui,\nși-aprindea în fiecare mugur un fir\nde luminã, ca un safir.\n\nPlecarea sevelor murmurãtoare\nși-ntâlnirea lor cu puterea din soare;\nîntr-o dimineatã, dupã zãpadã,\nfiecare frunzã-ncepea sã vadã.\n\nApoi orice lucru pãrea\nplin de rouã și sãrutat de stea,\nîn noaptea care ne ținea ca pe toate\nplantele nenflorite, neclãtinate.|1037
Alexandru Macedonski|Rondelul privighetoarei|Privighetoarea-nvietoare\nA-ntrematorilor fiori,\nDesteapta prin caisii-n floare\nAle zefirilor viori.\n\nE ca-ntr-o alta sarbatoare\nPrintre-ale pomilor ninsori\nPrivighetoarea-nvietoare.\nA-ntrematorilor fiori.\n\nSi printre tihna lucitoare\nCe-si varsa luna din comori,\nDe viata e redatatoare\nPentru-orice searbezi muritori,\nPrivighetoarea-nvietoare.|2696
Mihai Eminescu|Pierdut în suferinţă...|Pierdut în suferinţa nimicniciei mele,\nCa frunza de pe apă, ca fulgerul în chaos,\nM-am închinat ca magul la soare şi la stele\nSă-ngăduie intrarea-mi în vecinicul repaos;\nNimic să nu s-audă de umbra vieţii mele,\nSă trec ca o suflare, un sunet, o scânteie,\nCa lacrima ce-o varsă zadarnic o femeie...\nZadarnica mea minte de visuri e o schele.\n\nCăci ce-i poetu-n lume şi astăzi ce-i poetul?\nLa glsu-i singuratec s-asculte cine vra.\nNecunoscut strecoară prin lume cu încetul\nŞi nimene nu-ntreabă ce este sau era...\nO boabă e de spumă, un creţ de val, un nume,\nCe timid se cutează în veacul cel de fier,\nMai bine niciodată el n-ar fi fost pe lume\nŞi-n loc să moară astăzi, mai bine murea ieri.|1203
Radu Gyr|Zodie|Nopți la rând urmăresc prin vizetă\nBeznele, beznele, beznele.\nOdinioară, citeam stelele. Lesne le\nBuchiseam slovele, scrise pe bolta cu creta.|1833
Ioanid Romanescu|Ursul|Tâmpit de dans, cu părul încleiat şi duhnind\nde toate scursorile,\nursul visează la Ursula.\n\nCu gesturi de copil în alintare,\ncu toate patru labele îmbrăţişează lanţul\natât de tare-ncât de n-ar fi orb\nai crede că acum orbirea şi-ar dori-o.\n\nPreabunule Universal Stăpân,\nfericită ideea de a lăsa ursul\nsă doarmă cu lanţul său.\n\nPriveşte-amorul lui devstatator\ncum de pe labe de pe bot şi de pe burtă\nbucăţi de carne îi rămân pe lanţul îngheţat,\npriveşte animalul iubind în forţă\ncu toată forţa ce i s-a luat.|797
Nichita Stănescu|Luarea pulsului|Cad si mor\nfrunzele de sicomor, —\ncad si urlă\ncărămizile din turlă,\nclopote cu aripi\nding-dang, ding-dang\nEu mă rup de piele,\ncarne fără rang, —\nnădusind cu sînge,\nvouă vă vestesc:\nnu mai am ce plînge\nîn sud-vest, —\ncu putina viată\ncare mi s-a dat,\neu v-am trăit pe toti\nlăsîndu-vă liberi\ncu sfecla voastră argintie,\ndragi de fitile arzînde,\ncăprioare blînde,\nfrunze fumegînde\nsub soare, cu umbre,\numbre curgătoare,\nfluvii spre mare,\ncu pesti fiorosi,\ncu demni chiparosi,\ntu, ochi care se deschide si se închide,\nvoi, strălucinde stele si livide\nAh, ce risipă e trupul omului,\nsi ce tron ne este\npentru o foarte putină poveste,\npentru mai nimic!\nLuati aminte!|1457
Adrian Păunescu|Râuri|Din ce pamânt a fost făcută ea\npe care o călcăm în pași întruna,\npe care ceața pare-a o nimba,\npe care ca pe-o turlă bate luna,\nțara ce de copiii ei e grea,\no mamă care naște totdeauna.\n\nCorabie în largul unei lacrimi\ndestin la patru capete crestat,\ncheremul rece al atâtor patimi\no cârmă limpede a fecundat.\n\nCând mă gândesc la ea, așa cum este,\nun bob de grâu în brazda unui veac,\n\nlovit de toate aversele-celeste,\nîncuviințez cu inima și tac.\n\nÎnrourată e această Țară,\nși de n-ar fi păzită de o stea\nun junghi i-ar scoate munții toți afară,\nși râurile i le-ar sufleca\naşa cum sufleci mâneca bizară\npe-o mână, alta, decât mâna ta.\n\nCândva vine la mine, blând, strămoşul,\nvine stafia-n gri a unui om\nsă ne jucam de-a Ilfovul si Dolju.\nşi mai ales să nu ne mai jucăm.\n\nPentru că noi atât avem din toate\ncâte s-au dat şi s-au furat sub cer,\nnici arme tulburi, nici hapsânătate,\nzidirea unei țări de grai stingher.\n\nNoi nu putem s-o mai găsim pe-a doua,\nnici nu râvnim. Aceasta ne ajunge.\nCa pe un suflet s-o pătrundă roua,\ncând stă plecată peste sfântul sânge\npe care rădăcina ei îl plânge,\ndin timp în timp, să fie dreaptă cârma.\nEa este țara, noi îi suntem urma.|2403
Nichita Stănescu|Peisaj de iarnă|O vreme de argint masiv \npe-alocuri innegrit de vreme, \ntintat cu sori, metalic tiv, \nla orizont scrasneste, geme \n\nCopacii de argint, tacand, \ndin crengile de-argint, oprite, \nnemailovind, nemaisunand \nnici ore-ovale nici clipite \n\npar, cum ii intalnesti, asa, \nexplozii impietrite, surde, \ncare-au tasnit spre cer candva, \ndin arhebuze si din durde \n\nDar eu bat campul iernii, greu \ncu pasii de-argint ii sun argintul \nO, fericit auzul meu! \nEcoul bate-n jur argintul \n\nsi-o clipa daca m-as opri \ns-ar prabusi, de-argint, o clipa. \nSi peste camp s-ar auzi \ntintatul brau de-argint cum tipa!|1511
Cincinat Pavelescu|Romanţă|Iubirea mea nu-i zvon de şoapte,\nNici mandolină pe sub geamuri,\nE vânt sălbatic, vânt de noapte,\nCe smulge flori şi frânge ramuri.\n\nDe-ţi place urletul furtunii\nŞi balul mării-nfuriate,\nCu frică pleacă-te spre iadul\nÎn care dorul meu se zbate.\n\nDar dacă-n inima ta plină\nNu-ncap simţirile eterne,\nAtunci înfundă-ţi capu-n perne\nŞi-adormi în cânt de mandolină!|373
Nichita Stănescu|Basm|Curgea ca plânsul umbra de sub frunză\nînrăcorind soldaţii morţi.\nStă steaua lună mult lehuză\nfără de nopţi.\nAh, îmi murise calul sub genunchi, \nîn raze mă proptisem să nu cad, -\nun unghi de stea, numai un unghi\nmă adormea.\nŞi mi-am fost pus ochiul deschis\npe piatra colţuroasă.\nÎn viaţa mea n-avui\nnici vis şi nici secundă sângeroasă.\nM-au tăvălit pe alb\nşi m-au scuipat, \nun cal m-ar fi iubit şi tată.\nAh, doamne, eu sunt împărat\nce-a fost odată\nca şi niciodată.|1356
Adrian Păunescu|Implozia națională II - Vremuri de inflație, vremuri de urzică bătrână, vremuri de șomaj, vremuri de adio|Urzicile sunt scumpe şi-ţi îmbătrânesc în mână, leul\nSe devalorizează pieptiş, suntem ameninţaţi cu opinia\nAmbasadorului american despre prezenţa observatorilor\nNationali, cu opinia dânsului despre absenţa\nObservatorilor naţionali, ni se face cu degetul.\nŞi domnul Rațiu citează la mitinguri opinia\nAmbasadorului, America ne dă sfaturi, America ne dă\nOrdine, America nu ne dă tehnologii, doar atât nu ne dă,\nTehnologii şi bani, primim cu plăcere tot ce vine\nDin America, dar parc-am aştepta şi ceva concret,\nNu numai spioni şi indicaţii, America, în asta, seamănă\nFoarte bine cu Rusia, dacă n-or fi una şi-aceeaşi\nÎn etape diferite ale dezvoltării. Soarta noastră e mică\nMititică, dacă un ambasador îşi poate permite\nSă ne tragă de urechi, să ne certe. Parcă mi-e dor\nDe-un gest de demnitate, mă-ntreb cum ar fi reacţionat\nNicolae Ceauşescu, dacă-i spunea Ion Raţiu\nCă ambasadorul american ne cere să avem observatori\nNaţionali. Ce-ar fi zis bâlbâitul nostru curajos.\nÎncerc să-mi închipui reacţia dictatorului şi cam\nÎn cât timp ar fi trebuit să-şi ceară scuze şi să plece\nDomnul ambasador, inadmisibilă imixtiune în afacerile\nInterne ale României, gravă jignire, cu atât mai neplăcută\nCu cât toate partidele politice veghează la respectarea\n\nDemocraţiei, în toate circumscripţiile electorale.\nDar o asemenea sfidare dă măsura dispreţului\nCu care suntem priviţi, ţara noastră zace,\nNoi ne distrugem unii pe alţii în fiecare zi.\nNimeni nu ne-a făcut atâta rău cât ne facem noi,\nPrin vrajba noastră cea de toate zilele, comportament\nDe oameni vinovaţi, care speră să spele,\nPrin exces de zel nou, erorile vechi, numai atât\nNu ni se spune şi nici noi nu mai întrebăm,\nDe ce anume suntem vinovaţi. Vai de viaţa noastră!|4488
Leonid Dimov|Dadaistă|Cuțitul negru de metal, \nSemn dintr-o altă-mpărăție,\nPus în dulapul provensal\nDe sticlă, din sufragerie,\n\nAdus de-un călător, de sus,\nDin munții cu ospătărie,\nȘters fără rost c-un catrafus -\nCrac de postav ori pălărie -\n\nA prins, fără să știe, grai\nȘi-a suspinat la lună, tare:\nOprise-n noaptea ca de rai\nUn dric gigant cu scuipătoare.|933
Magda Isanos|Invrăjbire|As vrea sa mor alaturea de tine\nsi timpla linga timpla ta s-o pun,\nca, ascultindu-ti gindurile bune,\nsa stiu daca mai esti si-acuma bun\nsi fara ascunzis ca mai nainte,\nsi sa te-ntreb daca-i adevarat\nca nu ma mai iubesti si m-ai uitat.\nE lumea rea pe-aicea si ma minte\nc-ar fi asa, dar daca te-as vedea,\ncu gura, de pe ochi si de pe gura\nindepartind oricare vraja rea,\niubirea din taciunele de ura\nas reaprinde-o si ne-am recunoaste,\nmirindu-ne c-atita invrajbire\nin suflet din cuvinte poate naste.\nSi-am fi pe urma cum is doua fire\nintr-o impletitura, sa nu poata\no umbra intre noi sa se strecoare\nsi astfel sa-mi intunece c-o pata\nsurisul care-mi tine loc de soare.|3435
Ion Heliade-Rădulescu|Depărtarea|(Paolo Rolli)\nSingurică şi umbroasă, \nDumbrăvioară, -n tine viu\nTrista-mi inimă noptoasă\nÎn repaos să mi-o ţiu.\nOrice-obiect ce altu-i place\nEu îl văz posomorât;\nAm pierdut dulcea mea pace\nŞi eu însumi m-am urât.\nNina mea, frumosu-mi focul, \nE aci! Dorul mi-a spus.\nVai! o caut în tot locul\nŞi stiu singur că s-a dus!\nCâte ori, frunze iubite, \nUmbra voastr-o coperi!\nCurs de ceasuri fericite\nCât de repede fugi!\nSpuneţi, spuneţi, drage unde, \nVoi vedea-o eu sau nu?\nVai! dar eco îmi răspunde\nŞi îmi par' că zice: nu!\nSimt o dulce murmurare, \nUn suspin poate va fi;\nPoate-a zâne-mi e oftare\nCe îmi zice: va veni.\nVai! e râul ce se frânge\nPrintre stânci lăcrimător, \nŞi nu murmură, ci plânge, \nCă-i e milă de-al meu dor.|819
Adrian Păunescu|Marele exces|Marele exces\nal firii noastre\neste însăși\nfirea noastră.|2344
Ion Minulescu|Roamnata Celei care pleaca|Tu crezi c-a fost iubire-adevarata...\nEu cred c-a fost o scurta nebunie...\nDar ce anume-a fost, \nCe-am vrut sa fie\nNoi nu vom sti-o poate niciodata...\n\nA fost un vis trait pe-un tarm de mare.\nUn cântec trist, adus din alte tari\nDe niste pasari albe - calatoare\nPe-albastrul razvratit al altor mari\nUn cântec trist, adus de marinarii\nSositi din Boston, \nNorfolk\nSi New York, \nUn cântec trist, ce-l cânta-ades pescarii\nCând pleaca-n larg si nu se mai întorc.\nSi-a fost refrenul unor triolete\nCu care-alt'data un poet din Nord, \nPe marginile albului fiord, \nCersea iubirea blondelor cochete...\n\nA fost un vis, \nUn vers, \nO melodie, \nCe n-am cântat-o, poate, niciodata...\n\nTu crezi c-a fost iubire-adevarata?...\nEu cred c-a fost o scurta nebunie!|887
Tudor Arghezi|Psalm|Călare-n șea, de-a fuga pe vînt, ca Făt Frumos,\nAm străbătut și codrii și țara-n sus și-n jos,\nDar ajungînd în piscuri, de rîpi încrucișate,\nSă birui înălțimea văzui că nu se poate.\n\nÎn strălucirea nopții, mari stelele și oarbe,\nChemîndu-mă-n Tărie, prăpastia mă soarbe.\nAm apucat pe drumul pustiei cel mai lung,\nȘi tot nu pot pe nici-o potecă să te-ajung.\n\nTe-am urmărit prin stihuri, cuvinte și silabe,\nOri pe genunchi și coate tîrîș, pe patru labe.\nZărind slugărnicia și cazna mea umilă\nAi să primești flămîndul, mi-am zis, măcar de milă.\n\nÎncerc de-o viață lungă, să stăm un ceas la sfat,\nȘi te-ai ascuns de mine de cum m-am arătat.\nOriunde-ți pipăi pragul, cu șoapta tristei rugi,\nDau numai de belciuge, cu lacăte și drugi.\n\nÎnverșunat de piedici, să le sfărîm îmi vine;\nDar trebuie,-mi dau seama, să-ncep de-abia cu tine.|4209
George Tutoveanu|Amurg|Pe zare, tot apusul\nE-un crâng de liliac;\nAmurgu-n plopi suspinã\nŞi paserile tac.\n\nDin şes, încet, ca-n şoaptã,\nS-aude până-n sat\nO doinã dureroasã\nCum nu s-a mai cântat.\n\nSpre cerul fãrã patã\nVibreazã trist şi clar\nCa ruga unui preot\nÎntr-un imens altar.\n\nPrin suflet mi se cerne\nTot farmecul ei sfânt...\nDe sãlcii e cântatã,\nOri singur eu o cânt?|747
George Coşbuc|Românașul|Românaș, copil de brav,\nLasă casă, lasă munte,\nVino, luptă, sări în frunte\nȘi fii liber, nu tot sclav.\n\nLasă car și lasă plug,\nLasă toate și te bate\nCu hienele spurcate\nCe te țin în crudul jug.\n\nPrinde-n mână pușca ta\nȘi-o descarcă în tiranie,\nScapă scumpa ta moșie\nDe sclavia neagră, rea!|659
Magda Isanos|Fata de cincisprezece ani|"Fata de cincisprezece ani și jumătate unde-i?\nEra la chip ca mine și cozi purta pe spate;\nmi-i dor de voioșia, de îndrăzneala ei,\nacuma, când nădejde și visuri mi-s uscate.\n\nO caut în inima mea bătrână și seacă,\nîn ochii fără zâmbet și-n gura mea amară\npe-adolescenta care nu m-a vestit că plecă\nși care spune lumea c-am fost odinioară.\n\nAș vrea măcar alături de mine să mai vină,\ncu păr rebel, cu suflet de-a pururi bogat,\nși-n ochii goi și singuri privirea ei lumină\nsă-mi verse și să-mi zică:""Eu încă n-am plecat!""."|1031
Veronica Micle|Pasare cu pene albastre|Pasare cu pene albastre,\nMartora iubirii noastre,\nDe-i sfarsi cantarea ta,\nN'asculta ce-mi spune mie,\nDragul meu, caci cine stie\nDaca mani nu m'a uita.\nRaule cu apa lina\nSi curat ca o lumina,\nCat ne vezi de fericiti,\nStarea noastra n'o rasfrange,\nMaine poate noi vom plange\nSi-om fi vesnic despartiti.\nIar tu luna, draga luna,\nTu a noptilor cununa,\nSa nu spui ca ne-ai privit.\nPoate mani a tale raza\nN'ar putea macar sa creaza\nCa vreodata ne-am iubit.|2054
Ion Minulescu|Ieri|Ieri -\nPornit în descifrarea unor semne de-ntrebare -\nEl pășea cu maiestatea unui tânăr înțelept\nPragul vechilor legende\nMâzgălite la-ntâmplare\nPe un colț de pergament...\n\nDar dușmanii lui, cu ură\nÎi vârâră pumnii-n gură\nÎngropându-l nu-n mormânt -\nCum se-ngroapă în pământ -\nCi-ntr-un cimitir de haos\nCimitir cu negre porți,\nFără cruci\nFără de flori\nUnde moriții - deși morți -\nN-au nevoie de rapos\nFiindcă sunt nemuritori.\n\nAstăzi iară, când ecoul primelor lui primăveri\nÎntregește amintirea unei vieți fără păcat\nNoi, din cele două forme,\nCea de azi\nȘi cea de ieri\nL-am întruchipat sub nimbul\nUnui om crucificat...|3156
Vasile Alecsandri|Sfârşit de toamnă|Oaspeţii caselor noastre, cocostârci şi rândunele,\nPărăsit-au a lor cuiburi ş-au fugit de zile rele;\nCârdurile de cocoare, înşirându-se-n lung zbor,\nPribegit-au urmărite de al nostru jalnic dor.\nVesela verde câmpie acu-i tristă, vestezită,\nLunca, bătută de brumă, acum pare ruginită;\nFrunzele-i cad, zbor în aer, şi de crengi se deslipesc,\nCa frumoasele iluzii dintr-un suflet omenesc.\nDin tuspatru părţi a lumei se ridică-nalt pe ceruri,\nCa balauri din poveste, nouri negri, plini de geruri.\nSoarele iubit s-ascunde, iar pe sub grozavii nori\nTrece-un cârd de corbi iernatici prin văzduh croncănitori.\nZiua scade; iarna vine, vine pe crivăţ călare!\nVântul şuieră prin hornuri, răspândind înfiorare.\nBoii rag, caii rânchează, cânii latră la un loc,\nOmul, trist, cade pe gânduri şi s-apropie de foc.|2003
Tudor Arghezi|Posterități|E-o prietenie caldă atunci cînd nu mai ești,\nȘi cînd te pierzi, începi pierind să crești.\nFerește-te la vreme,\nȚărîna ce-ți rămîne să nu ți se blesteme,\nDe te-a ales destinul cu literă sau piatră,\nSă lași din tine-n urmă măcar un jar de vatră.\nM-ai dușmănit o viață, împrietenit cu mine,\nȘi-ți împlinești chemarea precum ți se cuvine.\nÎntr-altfel îți rămîne o inimă, și-un nume\nTrăind în fapte bune,\nSă fie amintite în gînd și-n rugăciune.\nFără o rîvnă sfîntă în milă și iubire\nNu-ți poți lăsa, ca viermii, nimic în amintire.\nCă timpul retrăiește în fiecare ins\nCînd, amăgit să-ți ardă, lumina ți s-a stins.|4207
Nichita Stănescu|Primăvară|Primejdii dulci alcãtuind sub gene,\nmi te ivesti istovitor de dulce\ncu sânii bulbucati zvâcnind sã culce\npe ei sãrutul lutului, alene. \n\nTe stingi încet din mine, iarã\nsub piept loveste-n caldarâm o minge\nsi ziua pe trotuare se prelinge,\nlãsând în urma-i iz de primãvara. \n\nAlãturi de mocirlele uscate\nies pomii toti cu trunchiurile-n floare\nHei... zi cu soare-n zare, spune-mi oare\ncam câte fete-s astãzi deflorate? \n\nUn orizont pierdut, cu buze rosii\nsãrutã-n crestet noaptea pe hotare\nCocoarele revin din depãrtare\nsi mor în primãvarã ofticosii... \n\nFebruarie 1955|1526
Mihai Eminescu|O poveste|O poveste, o poveste cum n-a fost nici nu mai este,\nCare de frumoasa lumei lumei însăși îi dă veste.\n\n[1873]\n\npoezii inedite|3472
Gellu Naum|Pasărea oarbă|"Pasărea oarbă zbura peste noi\nstriga în portavoce ""zbor peste voi\nsunt în extaz"" şi îşi ducea o aripă la frunte\npasărea oarbă zbura mă lăsa singur\nvedeam prin geam grădina paradisul în ceaţă\ndincolo de prag vedeam dansul femeilor de porţelan\nfragilitatea lor mă emoţiona profund\nnimeni nu mai zbura peste noi totul\nsemăna cu o mănuşă neagră\n\napoi din umbră s-a ivit stăpâna mohorâtă a grădinii\nabia ieşită din sălbăticie\nar fi putut să spargă dansul să nu rămână decât cioburi\nera linişte iubita mea şoptea\n""ar trebui să calci peste părul meu alb şi să te duci în grădină\nsă izgoneşti sălbăticiunea""\nîn glasul ei auzeam cum începea cutremurul\nvarul pereţilor se crăpa clopoţeii sunau\nsoarele de trestii uscate se clătina pe tavane\npasărea oarbă se întorcea zbura grăbită pe sub poliţă\nera de sticlă şi de ceară şi îşi ducea o aripă la frunte\n\nintrasem în umbra portocalie a grădinii\nvedeam cum iubita îşi trecea mâna prin părul ei alb\npasărea oarbă zbura peste mine cădea\nera de sticlă şi de ceară cădea din cuib nu se spărgea"|2524
Ştefan Octavian Iosif|Acolo|Tu, singuratică şi-albastră,\nRătăcitoare-n infinit,\nLa ce mă chemi necontenit\nAcolo-n colţul de fereastră,\nSă te ador înmărmurit?...\nŞi spune-mi ce-nrudită vrajă\nŞi ce îndepărtat mister\nMă face pururi să te cer\nDeasupra capului de strajă,\nStea singuratică pe cer?...|1873
Marin Sorescu|Drum forestier|Un brad, un fag,\nUn mesteacăn, un paltin\nMuntele o ia la vale\nPe pârghii jupuite.\n\nCât urc acest drum forestier,\nAcest colnic desfundat,\nAceste camioane\nCare transportă pădurea\nLegată cu lanţuri.\n\nSe duc în altă ţară\nBârnele care-au ţinut bolta cerului\nPragul, talpa casei, tocul uşii,\nBâta ciobanului,\nPăstorind limba română.\n\nÎn urmă creşte\nUn munte de rumeguş,\nŞters de prima ploaie,\nLuat de primul vânt.\n\nUn brad, un fag\nGaterul lucrează, electric\nMii de cercuri de copaci îşi taie venele\nDoinele au hemoragie\nTrecutul leşină.\n\nCu fiecare copac trăznit\nNe cade pe umeri\nO zdreanţă albastră de cer.|2584
Radu Stanca|Biblică|La început a fost sărutul\nŞi el era pe gura ta ...\nDepus pe gura mea sfinţi văzduhul,\nŞi lumea s-a născut atunci din duhul\nSărutului ce ne unea ...\n\nDar ape mari cuprinseră uscatul\nŞi noi muream tăcuţi sub greul lor ...\nVeni atunci o pasăre în zbor,\nPasăre roşie, şi Araratul\nSe înălţă din mări biruitor ...\nIar noi ne-am ridicat cu el odată\nSpre zarea nouă şi înseninată\nPurtând peste abisele genunii\nSărutul de la începutul lumii.|1839
Tudor Arghezi|Toamna|Străbatem iarăş parcul, la pas, ca mai nainte.\nCărările-nvelite-s cu palide-oseminte.\nAceeaş bancă-n frunze ne-aşteaptă la fântâni.\nDoi îngeri duc beteala fântânilor pe mâini.\n\nNe-am aşezat alături şi braţu-i m-a cuprins.\nUn luminiş în mine părea că s-ar fi stins.\nMă-ndrept încet spre mine şi sufletul mi-l caut\nCa orbul, ca să cânte, sparturile pe flaut.\n\nVreau să-mi ridic privirea şi vreau să-i mângâi ochii...\nPrivirea întârzie pe panglicile rochii.\nVreau degetul ușure să-l iau, să i-l dezmierd...\nOrice vroiesc rămâne indeplinit pe sfert.\n\nDar ce nu pot pricepe ea pricepu, de plânge?\nApusul işi întoarce cirezile prin sânge.\nO! mă ridic, pe suflet s-o strâng şi s-o sărut --\nDar braţele, din umeri, le simt că mi-au căzut.\n\nŞi de-am venit ca-n timpuri, a fost ca, inc-o dată\nS-aplec la sărutare o frunte vinovată\nSă-nvingem iarăş vremea dintr-o-ntărire nouă\nŞi să-nviem adâncul izvoarelor de rouă.\n\nŞi cum scoboară noaptea, al'dată aşteptată,\nÎmi pare veche luna -- şi steaua ce se-arată,\nCa un parete de-arme, cu care-aş fi vânat.\nŞi fără glas, cu luna, şi noi ne-am ridicat.|4230
Lucian Blaga|Pasărea sfântă|Întruchipată în aur de sculptarul C. Brâncuşi\n\nÎn vântul de nimeni stârnit\nhieratic Orionul te binecuvântă,\nlăcrimându-şi deasupra ta\ngeometria înaltă şi sfântă.\n\nAi trăit cândva în funduri de mare\nşi focul solar 1-ai ocolit pe de-aproape.\nÎn păduri plutitoare-ai strigat\nprelung deasupra întâielor ape.\n\nPasăre eşti? Sau un clopot prin lume purtat?\nFăptură ţi-am zice, potir fără toarte,\ncântec de aur rotind\npeste spaima noastră de enigme moarte.\n\nDăinuind în tenebre ca în poveşti\ncu fluier părelnic de vânt\ncânţi celor ce somnul şi-l beau\ndin macii negri de subt pământ.\n\nFosfor cojit de pe vechi oseminte\nne pare lumina din ochii tăi verzi.\nAscultând revelaţii fără cuvinte\nsubt iarba cerului zborul ţi-1 pierzi.\n\nDin văzduhul boltitelor tale amiezi\nghiceşti în adâncuri toate misterele.\nÎnalţă-te fără sfârşit,\ndar să nu ne descoperi niciodată ce vezi.|3369
Cincinat Pavelescu|Lied|Aș vrea să scriu,\nCa Heinric Heine,\nUn lied;\nÎn care pentru veci să-nchid,\nCa-ntr-un sicriu,\nA mele taine\nCum a făcut poetul Heinric Heine.\n\nSă nu fie cuvinte-n el\nȘi nici versificări savante,\nDoar lacrime ce s-au schimbat\nÎn diamante.\n\nDar nu jelire de mișel\nCe plânge ca să-ți facă milă\nDe mila lumii mi-este silă.\n\nÎmi place lacrima tăcută\nCe-ngroapă-n ea durerea mută,\nȘi care-ascunde-ntr-însa taine\nPrecum un lied de Heinric Heine!|351
Mihai Eminescu|E ceasul cel de taină|E ceasul cel de taină, în care-inelul sorții\nUnește-al vieții capăt cu începutul morții:\nSub piedica aceasta bătrânii mor în pace\nȘi se concep copiii acei ce se vor face;\nCei însurați desigur aceia că vor naște;\nPe cel făr- de soție iubirea îl va paște.|1138
Adrian Păunescu|Claun la pensie|Multe lucruri am zis şi acum se-mplinesc,\nEu am răni ce mă dor înainte de-a fi,\nPedepsit şi rănit,cred că totu-i firesc,\nŞi voi fi graţiat şi-nţeles în copii.\n\nAm căzut, nu-i nimic, mă ridic dacă pot.\nCicatrici am pe crengi, cicatrici am pe trunchi.\nM-au lovit peste mâini, m-au lovit peste bot,\nDe căzut tot mai cad, însă nu în genunchi.\n\nUite, cel ce mi-a zis că sunt claun perfect\nMă împroaşcă acum şi mă face nebun,\nPentru el am ajuns un sărman obiect,\nNici n-am cui să răspund, de-aş putea să mai spun.\n\nUnu-mi dă peste ochi cu un vârf de bocanc,\nAltul scuipă în lut să se facă noroi,\nM-au iubit după rang, mă urăsc după rang,\nNu pot ei fi altfel, dacă-aşa e la noi.\n\nEu ştiam ce va fi, mă durea mai de mult,\nRana grea ce-i acum subiect tuturor,\nDe aceea,tăcut, liniştit pot s-ascult\nCât de trişti o să fiţi după ce o să mor,\n\nEu, prea tragicul, comicul claun ocult,\nJumătate-animal, jumătate actor.\n\n9 noiembrie 1985\n\nPoezii cenzurate|2204
Ilarie Voronca|Discurs pentru comemorarea câinelui Serafina|Sufletul tău, o limbă roşie prin măsele,\nŞi ochii plânşi în cerul îngustei depărtări\nCu fulgerul sub coaste înfipt până-n prăsele\nCântecul alb din turle rotit între brăţări,\n\nCu labele oprite pe hohotul de spumă\nBlândeaţa în privire ca pe-o mireasă o-neci\nSprinten la şuieratul acestui vânt în glumă\nDeosibeai profetul prin trecătorii blegi.\n\nÎn trupul ca o cupă ţi-ai înălţat destinul\nŞi-ai împărţit taifasul cu dârji vizionari\nCând în gâtleje visul îşi gâlgâise vinul\nŞi prin ferestre noaptea mânase păsări mari.\n\nTu-ai ştiut prietenia, o panglică eternă,\nCe-nfăşurase fructul şi inima-n vâltori,\nPoetului în somnul pe scaune tu-ai fost pernă\nDar din tăcerea nouă te-ntorci de-atâtea ori.\n\nStemă, glasul va smulge pumnale andaluze\nŞi astrul ca o tâmplă pe umărul meu gol\nAduce o-nfiorare de nevăzute buze\nŞi-apari aureolă în gând cu Stephan Roll\n\nSporeşti în resemnare umana suferinţă\nFlori răspândite-n aer cuvintele ca oşti\nCând stăruie lătratul suav ca o căinţă\nŞi mâna prin cenuşă schelet o recunoşti.|3021
Adrian Păunescu|Murim de neciteaţa noastră viaţă|Murim de-atâţia ani şi-atâtea veacuri,\nMurim degeaba, noapte ca şi zi,\nMurim invidiindu-i pe cei vii,\nMurim de răzbunarea unor fleacuri.\n\nMurim de ştreanguri şi murim de tunuri,\nMurim absurd de miere şi venin,\nMurim de cei ce-au fost, de cei ce vin,\nMurim de lipsuri şi murim de bunuri.\n\nNu ne putem ascunde nicăierea,\nÎn gaură de şarpe sau în cer,\nÎn faţa morţii, picotind stingher,\nCădem şi ne acoperă tăcerea.\n\nMurim de moartea noastră neciteaţă,\nMurim de neciteaţa noastră viaţă.|2354
Adrian Păunescu|Eu aș fi de părere|Pe pământ idioțîi au arme,\nEi cu ele pot face orice,\nPe pământ bunul simt dacă doarme\nÎn zadar întreba-veți de ce.\nPe pământ idioțîi au arme.\n\nCel mai greu se procură o pâine.\nCel mai lesne îți iei revolver.\nȘi John Lennon murind ca un câine\nNe mai cântă un cântec din cer.\nCel mai greu se procură o pâine.\n\nDintr-un Beatles rămâne-o chitară.\nPieptul lui, portativ împușcat.\nGenerația noastră omoară\nȘi ce clopote mamei îi bat.\nDintr-un Beatles rămâne o chitară.\n\nTot prostia câștigă în toate,\nTopul vieții falsifică tot,\nMoartea lui e vândută în rate\nÎn reviste ce râd idiot.\nTot prostia câștigă în toate.\n\nFrate Lennon, rentabilă moarte,\nTu pe gâde-l chemai dinadins!\nDacă-n lume au fost șapte arte\nJumătate dintr-una s-a stins.\nFrate Lennon, rentabilă moarte.\n\nContra lumii de sârme ghimpate,\nContra marilor regi de nimic\nȘi a forței ce-n lanțuri ne zbate,\nO chitară împușcată ridic.\nContra lumii de sârme ghimpate.\n\nIdioții drapați sunt în arme,\nNe vânează mereu mai atent,\nDacă lumea-i credulă și doarme\nVom ajunge în mâini de sergent.\nIdioții drapați sunt în arme.\n\nO soluție totuși mai caut\nCând pe rănile marelui John\nVântul cântă bolnav ca pe flaut\nRevansard și uimit, monoton.\nO soluție totuși mai caut.|2265
Adrian Păunescu|A tine, A mine|Mai miros a tine, mai miroși a mine,\no să vină vremea să ne șteargă ea,\nîncercare aspră, misiune grea,\nnouă, niciodată, nu ne va fi bine.\n\nTe-am iubit cu moartea în împreunare,\nte umpleai de mine, iarăși te vâna,\nazi ramâi cu moartea, tristă, blânda mea,\neu rămân cu pielea scânteind de sare.\n\nMai miros a tine, ochii mei sunt plini\nde-ale tale lacrimi până în călcâie,\ndragoste finală, moartea mea dintâie,\nfloare-n gelozia sectelor de spini.\n\nMai vorbesc cu tine - trist și dureros,\nprin al cărnii noastre-mpreunat miros.|2150
Costache Ioanid|O, parca-i prea frumos!|O, parca-i prea frumos!\n(prelucrare)\n\nO, parca-i prea frumos sa fiu si eu, isuse,\npartas la masa ta, la sfantul tau altar,\nsa pot si eu sa gust din bucurii nespuse,\nsa beau din cupa ta de har!\n\nCa sa ne scapi de iad, de vesnica pierzare,\nTu ai venit din Cer, lasand eternul nimb.\nIar pentru-atata dar si-atata indurare,\nTu doar iubirea ceri in schimb.\n\nCe infricat ma uit cum painea Ta se frange\nsi cum imi dai sa sorb paharul Tau sfintit,\nPrivesc la jertfa Ta si inima mea plange\nacum cand stiu cat ne-ai iubit!\n\nAMIN|2803
Ion Minulescu|Romanţă meschină|"Dacă-ai crezut c-ar fi putut să fie\nCeva mai mult decât ce-a fost, te-ai înşelat!...\nN-a fost decât un început de nebunie,\nDe care-ntâmplător ne-am vindecat!...\n\nN-a fost decât un zbor de triolete\nPe care un poet le-a scris în vis,\nÎn cinstea celei mai frumoase fete,\nŞi-a-nnebunit de'ndată ce le-a scris!...\n\nN-a fost decât ce nu se poate spune\nDecât cu ochii-nchişi şi pe-nnoptat,\nÎn ritmul unui început de rugăciune\nPentru iertarea primului păcat!...\n\nN-a fost decât ce-a trebuit să fie,\nŞi, dac-a fost cu-adevărat ceva,\nN-a fost decât un strop de veşnicie\nDesprins dintr-un meschin ""et caetera!""..."|3199
Adrian Păunescu|Toamna ca o revanșă|Sunt toti copacii incarcati de frunza,\nmunitia de toamna e intreaga,\nsi-n prabusirea prea adanc ascunsa\no mana trista s-a decis sa traga.\n\nUn singur gest mai trebuie in clipa\nabia legata de un fir subtire,\nsi pasarile lumii cu aripa\nmai tin acest frunzar in naruire.\n\nE-o toamna ca o ultima instanta\nsi ca un anotimp dupa-o betie,\nsi mana trista s-a atins de clanta\ndar s-a retras: tragaci putea sa fie.\n\nSi ce e cel mai trist din toate-acestea\ne ca apel nu poate sa existe,\nc-asa de natural s-a stins povestea,\nincat pamantu-i plin de frunze triste.\n\nSi fiecare frunza e o mana,\ncare-a uitat de tutelarul umar,\nsi ce va fi din toate sa ramana\ndecat senzatia de scrum si numar.\n\nAtata tine micul drept la vara,\natata tine restul peste toamna,\nsi fiecare frunza ce coboara\nne-acuza, ne arata, ne condamna.\n\nCocori si gaste, randunici si rate,\nse duc de-aici, sa nu cumva sa vada\ncum noi cu toate frunzele in brate\nne pregatim de cea dintai zapada.\n\nIn arbori plini de scrum e frunza-ntreaga\nca-n niste tevi de arma fara tinta,\nsi mana trista n-are chef sa traga\nsi gura trista n-are chef sa minta.\n\nIn ochi batrani, cu lacrima etansa,\nacestea toate vin de peste fire,\ncum vine toamna, cea dintai revansa\na verii cand credeam in nemurire.|2455
Adrian Păunescu|Cântec femeiesc|"Aşa e mama şi a fost bunica,\nAşa suntem, femei lângă femei,\nPărem nimic şi nu-nsemnăm nimica\nDoar nişte „ele"" ce slujesc pe „ei”.\n\nEi neglijenţi, iar ele foarte calme,\nEi încurcând ce ele limpezesc,\nEi numai tălpi şi ele numai palme,\nAcesta e destinul femeiesc.\n\nŞi-n fond, ce fac femeile pe lume?\nNimic măreţ, nimic impunător.\nSchimbându-şi după ei şi drum şi nume\nPun lucrurile iar la locul lor.\n\nCu-atâţia paşi ce au făcut prin casă\nŞi pentru care plată nici nu cer\nDe-ar fi pornit pe-o cale glorioasă\nAr fi ajuns şi dincolo de cer.\n\nEi fac ce fac şi tot ce fac se vede,\nBa strică mult şi ele-ndreaptă tot\nŞi de aceea nimeni nu le crede\nCând cad, îmbătrânesc şi nu mai pot.\n\nAşa e mama şi a fost bunica\nŞi ca ele mâine eu voi fi.\nCe facem noi, femeile? Nimica,\nDecât curat şi uneori copii.\n\nSuntem veriga firului de aţă\nÎn fiecare lanţ făcut din doi,\nCe greu cu noi femeile în viaţă,\nDar e şi imposibil fără noi..."|4409
Mihai Eminescu|Cum negustorii din Constantinopol|Cum negustorii din Constantinopol\nÎntind în piață diferite mărfuri,\nSă ieie ochii la efenzi și popol,\n\nAstfel la clăi de vorbe eu fac vârfuri\nDe rime splendizi, să le dau de trampe,\nSumut o lume ș-astfel ochii lor fur.\n\nDactilu-i cit, troheele sunt stambe,\nȘi-i diamant peonul, îndrăznețul.\nDar astăzi, cititori, eu vă vând iambe,\n\nȘi mare n-o să vi se pară prețul:\nNu bani vă cer, ci vremea și auzul.\nAprinde-ți pipa și așază-ți jețul\n\nLa gura sobei, cum o cere uzul;\nCitește cartea ce îți cade-n mână\nȘi vezi de nu-i mărgăritar hurmuzul,\n\nCe-n mână-l ai de-acum o săptămână.|1111
Mircea Demetriade|Păianjenul de aur|Din brațele iubitei ieșii cu trupul scurs, \nCu ochii prinși de cercuri de-un vânăt antimoniu. \nCă blonda ei făptură e negrul Pandemoniu, \nCă-n sângele ei filtruri satanice au curs.\n\nSub noaptea străvezie, albastru oranisc, \nMă clatin de beția luxuriei nebune; \nOrhestra de senzații în mine nu apune \nȘi drumul cel mai neted îl urc ca pe un pisc.\n\nDin ceți mi-apari, Astarte, cu ochii tăi de iad; \nTresar, din roșii buze când șoapte-n sânge-ți cad, \nPe când cu tentacule înfipte-n craniu-mi toarce\n\nUn tort de raze scumpe, din ceru-ntins tezaur, \nUn tort ce mi-l cuprinde și creierul mi-l stoarce \nCu pofta-i selenară Păianjenul de Aur.|1261
Lucian Blaga|9 mai|Vântul mai ieri întinerea,\nCu dragoste pădurile bătând.\nAzi apare ostenit în fața mea,\nUn singur plop, și umbra, frământând.\n\nIeri ornicul din turn\nLămurea puternic ceasul.\nAstăzi inima timpului\nÎși măsoară c-un suspin popasul.\n\nIată că părul meu se face\nCa o cenușă ce-a înflorit.\nÎn curând fi-va pace, pace\nȘi pe pământ un sfârșit.|3266
Adrian Păunescu|Blestem|Blestemul meu de-a te iubi\n\nTu eşti ce eşti acuma, numai lângă\nBlestemul meu de-a te iubi pe deplin\nŞi care s-a născut să te constrângă\nŞi să te facă fericită-n chin.\nNu-mi semeni, dar îmi eşti întreaga viaţă,\nEşti taina-n care lent am să dispar,\nEşti inima al cărei ritm mă-ngheaţă\nBătând tot mai adânc, dar tot mai rar.|2177
Ștefan Petică|Serenade demonice|O ceată—ntunecată s-a oprit\nTăcută şi răsleaţă la răscruce;\nAtât de grea îi cade-n asfinţit\nTortura de-a nu şti-ncotro s-apuce.\n\nCât fuse ziua clară s-a-mbuibat\nCu cântece şi joc în loc de pâine\nŞi beată de plăcere a uitat\nDe grija zilei groaznice de mâine.\n\nDar seara se coboară răcoroasă\nŞi-amurgul sărbătoarei e amar\nCa drojdia cea neagră ce o lasă\nNăspritul must pe fundul de pahar.\n\nCu trândavi ochi priveşte spre apus\nMirată că nu poate să-l priceapă;\nO rugă pare c-ar avea de spus\nDar nu ştie măcar nici cum să-nceapă\n\nCi stă îngrămădită ca o turmă\nŞi tremură de taina ce-o-nfioară\nCu moartea zilei blonde care curmă\nŞi jocul şi cântarea de vioară.\n\nŞi tristă de pierduta fericire\nTăcută stă cu fruntea încruntată\nChemând ceva din stinsa strălucire\nS-aprindă facle-n noaptea-ntunecată.|1897
Nichifor Crainic|Ţară de peste veac|Spre ţară lui\nLerui-Ler\nNu e zbor nici drum de fier,\nNumai lamură de gând,\nNumai suflet tremurând\nŞi vâslaş un înger.\n\nSpre ţară de peste veac\nNesfârşire fără leac,\nVămile văzduhului,\nSăbiile\nDuhului\nPururea de straja.\n\nSus! pe sparte frunţi de zei,\nŞovăielnici paşi ai mei!\nPiscuri de-ntrebari - momâi\nSă-mi rămână sub calcaiu\nŞi genuni de zare!\n\nîn ţară lui\nLerui-Ler\nNăzuiesc un colţ de cer.\nDe-oiu găsi, de n-oiu găsi\nNimenea nu poate şti —\nSingur\nLerui-Ler.|1283
Radu Gyr|Carpe diem|Zâmbeau candid zăpezile în Lațiu\nși se-ngânau cu lira ta, fratern,\nîn cinstea cupei pline de Falern\nși-a clipei devorate cu nesațiu...\n\nȘi azi pe munți candorile se-aștern\nși fulgii albi se leagănă în spațiu,\nca-n vremea când tu, bunule Horațiu,\nsorbeai din clipă zâmbetul etern.\n\nCi noi pătăm zăpezile pe creste\ncu lacrimi mari cu sânge și catran.\nPe lira noastră strunele celeste\n\nse schimbă-n sfâșieri de uragan,\nși din pocale-adânci ca niște țeste\nbem fierea zvârcolitului ocean.|3852
Mihail Săulescu|În Pacific, departe|În Pacific, departe, sunt insule stinghere,\nCe zac necunoscute de nici un marinar,\nDin fundul apei clare, fantastice apar, \nDin fundul apei clare, o magică părere.\n\nDoar păsări mari de apă spre ele-adesea zboară.\nDoar păsări mari de apă, pământul li-l mai știu:\nDar cum se-ntind de calme, sub cerul lor pustiu, \nO clipă de cutremur adesea le doboară.\n\nO clipă! Și oceanul se-ntinde peste ele-\nDin lava cine știe cărui vulcan din fund\nSe nasc să moară-n urmă și-h veci nu mai pătrund\nDin nou deasupra mării prin valurile grele.\n\nSe nasc și mor stinghere - și nimeni nu le-așteaptă.\nȘi nimeni nu Ie știe, și nimeni nu le vrea:\nCorabia ce poartă comori și lume-n ea\nSpre țărmuri cunoscute, pe mare se îndreaptă.\n\nȘi nu se-ntreabă nimeni de ce-s ca o părere,\nDeși toți corăbierii de ele se feresc, \nMergând spre țărmuri care cu mult mai mult trăiesc\nDecât aceste goale, mici insule stinghere.\n\nȘi nu se-ntreabă nimeni, trecând pe marea largă, \nCe-i petecul acela de depărtat pământ, \nSpre care, pe aripa molatecă de vânt, \nDoar păsări mari de apă din când în când aleargă.\n\nȘi totuși poate-n ele, de-ar fi ca să traăască, \nAr înflori odată un port ca-n alte părți, \nIar cei cu dor de ducă zărindu-le pe hărți -\nCât n-ar dori, la ele, cândva, să poposească?|1248
Vasile Alecsandri|Surorii mele|​În ce loc, unde se duc\nFlorile ce se usuc?\n\nUnde zbor, în care rai,\nFlutureii de pe plai?\n\nÎn ce lume, unde merg\nLacrimile ce se șterg,\n\nVisurile îngerești,\nDorurile sufletești?\n\nÎn acel loc fericit,\nPlin de tot ce-i mai iubit,\n\nDusu-te-ai, o! blândă stea,\nDulce surioara mea!\n\nȘ-ai luat în zborul tău\nDorul sufletului meu!\n\nParis, 1857|4278
Ștefan Petică|Şi flautul magic vorbi|Şi flautul magic vorbi; tremurată\nO nota stângace salta peste clape\nCa vocile stinse în murmur de ape\nŞi-ncet simfonia cazu întristată.\n\nPlutea o durere ca-n tainele sfinte\nPe sala cea veche şi-n flăcări aprinse\nMurea ziua alba pe stofele-ntinse\nIar flautul magic plângea înainte.\n\nManunchiuri albastre de mici viorele\nLăsară parfumuri subtile şi clare\nÎn preajma: o dulce şi caldă-ntristare,\nŞi nota usoară lovea în perdele.\n\nEa sta glorioasă ca-n razele sfinte\nŞi iata! În vraja de note uşoare\nIubeam pe frumoasa etern visatoare;\nIar flautul magic plângea înainte.|1898
Vasile Alecsandri|Cuza Vodă|Văzutu-te-am în pace suind scara mărirei\nŞi-n pace luănd calea augusta-a nemurirei,\nO! scump amic, domn mare, o! nume cu splendoare\nSadit pe miriade de libere ogoare!\n\nO clipă apărut-ai în planul veciniciei\nŞi vecinice mari fapte lăsat-ai României,\nNălţând din părăsire antica-i demnitate\nPrin magica Unire şi sacra Libertate.\n\nCa norul plin de mană ce trece şi revarsă\nO ploaie roditoare pe brazda care-i arsă,\nŞi, stând apoi deoparte, în urma lui priveşte\nCum brazda se deschide şi câmpul înfloreşte,\n\nAşa şi tu din ceruri ai dulcea mângâiere\nŞi vezi a ţării tale frumoasa renviere,\nTu, ce-ai stârpit cu sceptrul, unealta de rodire,\nDin suflete şi câmpuri sămânţa de serbire,\n\nAcum te odihneşte gustând eterna pace\nÎn taina măiestoasă a morţii care tace,\nLăsând o lume-ntreagă la tine să gândească\nŞ-a ta legendă, Cuza! cu fală s-o rostească...\n\nSunt nume destinate, ca numele tău mare,\nSă steie neclintite pe-a Timpului hotare\nŞi vecinic să răspânda o falnică lumină\nPe seculii ce-n umbră, trecând, li se închină!|4254
Marin Sorescu|Boala râsului|S-a născut dintr-un hohot de râs.\n\nCând părinţii au trebuit să îi arate lumea\nEl a început să râdă în faţa fiecărui lucru,\nPână la soare.\nŞi a fiecărui cuvânt,\nPână la infinit.\n\nLa şapte ani încă nu se oprise din râs\nŞi doctorii l-au trimis la şcoală.\nProfesorii i-au arătat cartea de fizică\nDar el râdea ţinându-se cu mâinile de burtă.\nLa istorie ajunsese cu mâinile la genunchi.\nLa geografie, la tălpi.\n\nAtunci doctorii i-au recomandat trei femei\nDemne de acest nume,\nDe care să se-ndrăgostească,\nDragostea intrând în profilaxia liniştii.\nCum să vă spun?\nPe prima a iubit-o-n hohote,\nPe a doua a zâmbit-o,\nCu a treia s-a-necat de râs.\n\nAtunci doctorii i-au prescris moartea,\nS-o ia o dată în viaţă\nŞi după aceea câte o linguriţă\nDin trei în trei veşnicii.\n\nDar şi în mormânt\nEl tot mai continuă, şi azi, să râdă.\n\nPână acum a fost mutat în vreo\nŞapte cimitire\nLa cererile repetate\nAle răposaţilor.|2555
Nichita Stănescu|The Sxth Elegy|y\nThe aphasia\nI stay between two idols and I cannot choose\nnone of them, I stay\nbetween two idols and it is drizzling\nand I cannot choose none of them\nand during the waiting the idols remain\nstock-still in the drizzling rain. I stay\nand I cannot choose between two\npieces of wood, and it is drizzling and I cannot\nin the rain rotten to choose. I stay,\nand the woods, the two, show themselves\nthe ribs whitened by the drizzling rain.\nI stay between two skeletons of horse\nand I cannot choose none of them, I stay\nand it drizzling, melting the earth\nunder the white bones, and I cannot choose.\nI stay between two holes and it is drizzling\nand the water is gnawing the earth with teeth\nof starved rattle.\nI stay with a shovel in my hand, between two holes,\nand I cannot, in the drizzling rain,\nto choose the first one that I shall plug\nwith the earth bitten by the drizzling rain.|3669
Panait Cerna|În faţa altarului|Fiere-amestecată cu nectar\nMi-ai întins din vecinicul pahar.\nCântă viu în sufletu-mi nectarul:\nTată, şi-n pământ te-oi lăuda!\nFruntea mi-o îngreuie amarul:\nDoamne al lumei, fie voia Ta!|1711
Ion Minulescu|Nocturnă|În noaptea-aceea luna părea un cap de mort\n Tăiat de ghilotină şi aruncat in Mare-\n Un cap purtat de valuri şi-n marşuri funerare\n Rostogolit spre farul ce scânteia in port.\n\n În noaptea-aceea luna părea un ghem de sfoară\n Scăpat din mâna dreaptă a celui care-n viaţă\n Te leagă, te dezleagă, te iartă şi te-nvaţă\n Cum poţi ieşi din iarnă, intrând în primăvară.\n\n Şi-n noaptea-aceea luna părea un chihlibar\n Desprins din cingătoarea lui Crist, care murise\n Ca să-nvieze iarăşi din somnul fără vise,\n Sanctificându-şi crucea rămasă pe Calvar!...|875
Radu Gyr|Infirmitate|Năpraznic străluci în azur, că ne doare\nprivirea de crâncenu-Ți soare\nși ochii, orbiți de lumina grozavă,\nnu văd cum îi fulgeri din slavă.\n\nCumplit ne-au surzit pașii Tăi, care sună,\nîmblând peste noi prin genună,\ncă tunetul lor, spintecând veșnicie,\nurechea de lut nu-l mai știe.\n\nSublim tămâiezi printre stele cu duhul,\ncă umpli de-aromă văzduhul\nși numai, bicisnice, nările noastre\nnu-Ți fură mireasma din astre.\n\nNici gândul nevolnic nu-Ți află măsura\nși-n Tine se duce de-a dura.\nCa stânca surpată, ce-n râpi se prăvale,\nel cade-n abisele Tale.\n\nAm vrea să ne ieși împreună pe praguri,\ncu vorba Ta plină de faguri.\nȘi-am vrea să-Ți sorbim și mireazma de-aiurea,\ncum simte jivina pădurea.\n\nLihnite de Tine, și fruntea, și brațul\nTe-ar smulge cu plasa, cu lațul.\nTe-am bea din milenii, Te-am suge din spații,\nbetegii de noi, însetații.\n\nUrechea n-aude ți ochiul nu vede -\nne dai numai râvna ce crede.\nDe ce nu ne pui în schiloadele trude\nși vlaga ce vede și-aude?|3915
Mateiu Ion Caragiale|Domniţa|Verzi-tulburi ochii-i galeş revarsă pe sub gene\nIspita pătimaşă şi doru-nveninat.\nE-naltă, cu păr galben, cu mersul legănat,\nÎn grelele-i veşminte păşind măreţ şi-alene.\n\nMişcările-i sunt line, molatece, viclene,\nŞi dulcele-i grai curge duios şi răsfăţat.\nDar, cine-i cată-n faţă se pierde săgetat\nDe negrul arc ce-mbină trufaşele-i sprincene.\n\nMuiată-n nestimate şi-n horbote de fir,\nÎn mâna-i - spelbă floare de ceară străvezie -\nEa poartă pe subţirea năframă nărămzie\n\nCa un potir de sânge un roşu trandafir -\nŞi, tot ca el, rănită în plină tinereţe,\nTânjeşte, se-nfioară şi moare de tristeţe.|3457
Marin Sorescu|Dupa un numar...|După un numărde concentrări\nMasive,într-un singur punct\nSe prezintă punctul la mine,\nZice:\n- Sunt gravidă.\n- Aud?|2586
George Topîrceanu|Acuarela|În padurea de cristal\nCa un alb decor de teatru,\nStau copacii vertical\n(Trei plus douazeci si patru).\nÎnger trist de abanos,\nÎnger mic\nS-a trezit cu fata-n jos\nÎntr-un cuib de borangic.\nUn luceafar ideal,\nVerde i s-a prins pe gene,\nCa un fulg de papagal\nDin paduri braziliene.\nIar capsunii de pe jos\nÎi trimit în nari mireazma\nDe tamâie si aghiazma,\nPruncului de abanos.|673
Mihai Eminescu|Lida|Marea-i tristă-n vântul serei.\nPe ruini ce se deșir\nLida vede-icoana mării\nȘi pe față-i plâng gândiri.\n\nBlonda Lid-amor gândește.\nMarea vede chipu-i pal\nȘi-n adâncu-i zugrăvește\nPrin ruini un ideal.\n\nUn pescar pe țărmuri trece\nȘi din placa de argint\nVede zâna tristă, rece\nPrin risipe rătăcind.\n\nPeste-un an în nopți de vară\nVezi pe luciul vagabond\nCu pescaru-n luntre zboară\nAl ruinei geniu blond.|1174
Virgil Carianopol|Din viaţă|Mi-a bătut în poartă Fericirea \nŞi intrând în curte m-a strigat. \nEram dus alături cu iubirea. \nA-nchis poarta iute şi-a plecat.\n\nMi-a bătut de-asemeni Bucuria. \nA intrat, a stat sub pomii goi. \nN-a văzut pe nimeni să-i vorbească \nŞi-a plecat grăbită înapoi.\n\nÎntr-o seară, luminând pe stradă, \nMi-a bătut şi Steaua mea — de sus \nTot aşa, eram plecat aproape, \nŞi-a strâns fusta-n mână şi s-a dus.\n\nMi-a bătut în poartă şi Necazul. \nEram dus departe. Liniştit, \nS-a întins pe ţolul de la uşă \nŞi m-a aşteptat până-am venit.\n\nVolumul Inedite 1966|2123
Octavian Goga|Nepotrivire|Am întâlnit-o ieri în cale,\nSus, la răscruci, lângă alun,\nNu ne-am văzut de ani de zile\nCu fata judelui Zăbun.\n\nDrăguţa mea de la podmol,\nDin nopţile cu şezători,\nŞi-a pironit ochii-n pământ,\nPosomorâţi şi visători.\n\nI-am prins mânuţa s-o alint,\nNedumerită se uita,\nDrăguţa mea de la podmol\nMi-a zis sfioasă „dumneata”.\n\nIar când am prins-o de mijloc\nŞi-am sărutat-o lung pe gură,\nMi s-a ascuns la piept şi-a plâns:\n„De ce te-ai dus la-nvăţătură?...”|1691
Mihai Eminescu|Săracă-i a ta limbă|Săracă-i a ta limbă de vorbă și de gând\nCând mintea [ți] se sfarmă de visuri spumegând,\nÎn van cauți cuvântul și sunetul în van\nSă prinzi în cercu-i palid gândul cel diafan\nCă nu e limbă vagă, cuvântul nu-i profan\nCe scrie al gândirei puternic ocean.\n\n[1868-69]\n\npoezie inedită|3476
Tudor Arghezi|Frunze pierdute|Cincizeci de ani, de cînd încerci, mereu,\nCondeiul, gîndurile şi cerneala,\nN-au mai ajuns să-ţi curme, fătul meu,\nFrica de tine şi-ndoiala.\n\nTe temi şi-acum de ce te-ai mai temut.\nDe pagina curată şi de rîndul,\nŞi de cuvîntul de la început,\nTe sperie şi litera şi gîndul.\n\nFoile tale scrise, de hîrtie,\nSe rup şi zboară, ca dintr-o livadă\nFrunzele zmulse-n vijelie,\nFără ca piersicul să şi le vadă.\n\nLa fiece cuvînt, o şovăire\nTe face să tresari şi-ai aştepta.\nParcă trăieşti în somn şi-n amintire\nŞi nu ştii cine-a scris cu mîna ta.|4154
Nichita Stănescu|Sete|Se dizolvă în mine, încet,\nchipul tău de piatră solubilă\no, tu, dansând un menuet,\npururea nubilă.\n\nMă vor bea cândva, zeii\nşi vor simţi în mine gustul tău,\ncândva, când întomna-se-vor teii\nde sete şi de rău.\n\nDar încă mai ninge, încă mai ninge\ncu tine în mine rămân îngheţat\n...suavă meninge\nşi somn tulburat.|1559
Tudor Arghezi|Logodna|Vrei tu să fii pămîntul meu\nCu semănături, cu vii, cu heleșteu,\nCu păduri, cu izvoare, cu jivini ?\n\nVacile ne vor aduce ugerii plini\nȘi vor mugi la poarta noastră\nDe salcîmi cu floare albastră.\n\nNevăstuicile se vor juca în oglindă\nCu purceii și cu rațele, grămadă.\n\nPuii de borangic\nVor număra meiul cu bobul mic\nȘi vor fugări țînțarii.\n\nÎn față prispei vor tremura arțarii\nPestriți și va cîntă cocoșul.\n\nVom aduce florile cu coșul.\nDin nuiele de răchită\nVom face împreună zestre împletită.\n\nȘi din lînă oilor,\nCulcușul pisoilor.\n\nVrei tu să fii grădina mea,\nDe iarbă - mare și de catifea ?\n\nTudor Arghezi - VERSURI - 1980|4173
Ion Barbu|Grup|E temniţa în ars, nedemn pământ,\nDe ziuă, fânul razelor înşală;\nDar capetele noastre, dacă sunt,\nOvaluri stau, de var, ca o greşală.\n\nAtâtea clăile de fire stângi!\nGăsi-vor gest închis, să le rezume,\nSă nege, dreaptă, linia ce frângi:\nOchi în virgin triunghi tăiat spre lume?|3085
Adrian Păunescu|Presimţământul|"Va veni iarna, miroase a fulg,\nȚăranii pun lemne-n șoproane,\nȘi sfinții din mistice taine se smulg\nȘi încărunțesc în icoane.\n\nVa veni iarna, la munte fac foc\nMuntenii uitați de guverne,\nEi care nu au nici salarii, nici loc,\nCi doar existențe eterne.\n\nVa veni iarna și apele curg\nTrăgând după sine obârșii\nȘi-n scurtele zile cu vânăt amurg\nLa geamuri de case bat urșii.\n\nVa veni iarna curat și rapid,\nUn rug pe sub brume se stinge\nȘi gura spre cer dacă vreau s-o deschid\nAș spune, dar gura mea ninge.\n\nVa veni iarna, iubito, e frig,\nUn frig ce spre cergă ne mână,\nAtâta mai pot să te rog și să strig,\nDă-mi aspra mănușă de lână.\n\nVa veni iarna, ba nu, a venit,\nCăldura eu n-o voi găsi-o,\nCi trist am să plec, gârbovit, ostenit,\nPrin munții ce cântă: Adio!"""|2391
Alecu Donici|Soarecul si guzganul|- Vecine! Ai auzit o veste de priinţă?\nZicea către guzgan un şoarec la ambari,\nCă leul au luat în unghie pe mâţă\nŞi noi de-acum vom fi aice mari şi tari.\n- Ei, nu te bucura, prietene, degeaba -\nGuzganul au răspuns c-un aer ispitit -\nCăci de va rămânea la ei pe unghii treaba,\nApoi sărmanul leu nu scapă nezătrit:\nCa mâţa fiară nu-i mai groaznică sub soare.\n\nFricoşilor le par puternici numai cei\nDe care se tem ei.\nPrecum la noi au zis o treaptă oarecare:\nDoar pui, armaşul mare.|95
Alexandru Macedonski|Rondelul contimporanilor|Acesti contimporani ai mei\nFac ne-ncetat acelasi sport:\nDe treizeci de ani îmi tot zic mort\nTot mai pizmasi si mai misei.\n\nStrigoi, adesea-mi zic tot ei-\nBatran, în ultimul resort:\nAcesti contimporani ai mei\nFac ne-ncetat acelasi sport.\n\nDesi par lei si paralei,\nN-au cu talentul vreun raport.\nSi n-au nici sfinti, nici dumnezei,\nTrantiti în viata de-un avort...\nDar sunt contimporanii mei.|2678
Adrian Păunescu|Ana Maria|Pot toți jurații răi să mă condamne,\nCă sunt colectivist sau egoist,\nAjuns și eu în pragul marii toamne\nCu ochii presimțind un vifor trist,\nÎți mulțumesc că mi-ai trimis-o,\nDoamne,\nCa să mai am motive să exist,\nLumina Anei. Și-a Mariei. Crist.|4393
Alexandru Macedonski|Valţul rozelor|Pe verdea margine de şanţ\nCreştea măceşul singuratic,\nDar vântul serii nebunatic\nPofti-ntr-o zi pe flori la danţ.\nÎntâi pătrunse printre foi,\nŞi le vorbi cu voce lină,\nDe dorul lui le spuse-apoi,\nŞi suspină — cum se suspină...\n\nŞi suspină — cum se suspină...\n\nAlbeaţa lor de trandafiri,\nZâmbind prin roua primăverei,\nLa mângâierile-adierei\nA tresărit cu dulci simţiri.\nPăreau năluci de carnaval\nCum se mişcau catifelate,\nGătite toate-n rochi de bal,\nDe vântul serii sărutate,\n\nDe vântul serii sărutate.\n\nScăldate-n razele de sus,\nMuiate în argintul lunei,\nS-au dat în braţele minciunei,\nŞi rând pe rând în vânt s-au dus.\nIar vântul dulce le şoptea,\nLuându-le pe fiecare,\nŞ-un valţ nebun se învârtea,\nUn valţ — din ce în ce mai tare,\n\nUn valţ — din ce în ce mai tare.|166
Ion Minulescu|Pe Dunăre|Se duc pe Dunăre la vale\nCaice-n roz și-n alb vopsite...\nSe duc pe Dunăre la vale\nCoșciuguri albe, plutitoare\nPe negrul apelor murdare...\n\nDeparte-n zare, neclintite,\nPădurile de sălcii par\nCastele negre feodale\nCe-și spală-n apele murdare\nTristețea zidului murdar.\n\nSe duc pe Dunăre la vale,\nGrăbiți și fără de popas,\nPescarii triști ce poartă-n glas\nTăcerea albelor spitale...\n\nSe duc pe Dunăre la vale -\nCa șirul de cocori pribegi\nPe-ntinsul fără de hotare -\nSe duc pe Dunăre la vale\nCoșciuguri albe plutitoare\nPe negrul apelor murdare...\n\nȘi tot pe apa care poartă\nNoroiul omenirii-ntregi,\nSub sărutările solare,\nPlutește și-o... ghitară spartă.|3179
Adrian Păunescu|Voia tuturor|Trăiesc o zi fără de noapte,\ntrăiești o noapte fără zi,\ncum poate sufetul să rabde\ndezastrul ce ne despărți?\n\nMă culc bolnav în zorii zilei\natunci când tu din somn apari\nși lumea e cutia milei\nîn care plâng pensionari.\n\nNu va mai fi nimic, probabil,\nne vor ara fără-ntrebări\nvom fi un biet pământ arabil\npe care trec recruți — călări.\n\nNe va zdrobi aceeași oră,\nvom amuți în amănunt,\ndar gura mea te mai imploră\nrăspunde-mi tu cât eu mai sunt.\n\nTrezește-te că trece veacul,\ntrezește-mă că a trecut,\ncă tu mi-ești leacul și-ți sunt leacul\nîn dialogul nostru mut.\n\nIubire, stare de asediu,\npe o cetate de nebuni,\nhai să fugim în Evul Mediu\nşi să vânăm deşertăciuni.\n\nNoapte bună, somn uşor,\naţipeşte cât eu mor,\nsă-mplinim\nlegitim\nvoia tuturor.\n\n(Într-adevăr, 1988)|4620
Nichita Stănescu|Despre viaţa lui Ptolemeu|Ptolemeu a crezut în linia dreaptă.\nEa este.\nNumără-i punctele și dacă poți\nspune-mi câte sunt.\n\nCa să te îndoiești de linia dreaptă\ntrebuie să știi mai întâi din câte puncte\ne făcută.\n\nMi-e scârbă de cei care-și fac arc\ndintr-o femeie\npe care nu o știu și n-au văzut-o\nniciodată.\n\nCând s-a născut Ptolemeu\npământul nu era în nici un fel,\ncând a murit\npământul era drept ca palma.\n\nCând s-a născut Ptolemeu\nmulți nu se născuseră încă.\nDupă ce a murit\ndestui de mulți nu se născuseră încă.|3533
Zorica Laţcu|Zeu străin|Vazut-am azi la templu pe Zeul cel strain.\nDin ce strafund crescut-a faptura lui de crin?\nDin ce inaltimi pogoara privirea lui de vis?\nCe besne-adanci la pasu-i luminii s-au deschis?\nCe haos plin de valuri, ce mari s-au despicat,\nCand glasu-i bland in ruga spre cer s-a ridicat?\nCe tainica putere i-a fost sortita lui,\nSa rataceasca-n lume ca fiu al nimanui,\nCi invaluit in taina seninei lui blandeti,\nSa fie-n umilinta stapan peste vieti?\nDe ce, lasandu-si lumea de dincolo de zari,\nS-a pogorat la oameni, sa sufere ocari,\nSi pentru cine, spuneti, picioru-i preacurat\nIn pulberea din cale, tacut, a sangerat?\nSi pentru ce, asemeni miresmelor de pret,\nRamane-nchis cu duhul in asprele peceti?\nCand oare, lepadandu-si vesmantul lui de lut,\nSe va-nalta in slava, senin ca la-nceput?\nVazut-am azi la templu pe Zeul cel strain,\nEl stralucea ca neaua, in haina lui de in.\nMi s-a parut o clipa ca-n rostul lui usor\nMa cheama, ca ma striga cu mila si cu dor,\nCa pentru mine, numai, luat-a chip de lut,\nCa pentru mine, numai, in suflet l-a durut;\nFaptura lui curata, ca jertfa la altar;\nCa-l port de-acum in minte, ca este-al meu de-acum,\nSi m-am trezit, cu fata in pulberea din drum.|4377
Magda Isanos|La marginea cimitirului|Este la marginea cimitirului,\nlîngă bunic, un loc prea potrivit,\nsă-mi uit de toate şi să-i ţin şi lui\ncînd noaptea-i lungă, iarna, de urît.\n\nMi-ar fi-n pămîntul cald aşa de bine\nşi trupu-n iarbă bună mi-aş preface,\nsă-l pască vite pripăşite şi sărace,\nce-or cere şi-o-ndurare pentru mine,\n\nla marea judecată. Voi uita\nce-am fost, şi-mprăştiată-n forme noi\nvoi pierde pînă şi-amintirea ta...\nLegănîndu-mi ochii prăbuşiţi şi goi\n\ncu veşnicia, mă voi odihni...\nŞi puf de păpădii m-a tămîia,\nNici nu m-oi bucura, nici m-oi mîhni\ncă-i neagră ţărna de deasupra mea.\n\nDar ploile cu-ncetul m-or pătrunde\npăcatele să-mi spele de pe oase -\nşi-asemeni rădăcinii ce s-ascunde\neu presimţi-voi zilele frumoase,\n\nşi-oi scoate-n chip de floare, din pămînt -\nobrazul tinereţii de-altădată,\nsă-l ardă soare şi să-l bată vînt,\nvoiasă să şi-l prindă-n păr o fată!|1042
Marin Sorescu|Pleacă trenul|Când stai în tren şi pleacă trenul vecin,\nDe ce ai impresia că ai plecat\nTu?\n\nPrimăvara şi toamna\nTe tot uiţi pe cer, pierdut în gânduri,\nStoluri de păsări vin,\nStoluri de păsări pleacă,\nDe ce ai impresia că mergi tu?\n\nToată viaţa m-am uitat pe fereastră,\nPironit într-un colţ\nDe autobuz, de tren, de vapor\nHurducat de căruţă\nM-am uitat cum fug de mine copacii,\nOameni, oraşe, continente\nDe ce sunt copleşit de atâtea emoţii,\nDe ce am impresia\nCă am cunoscut lumea?|2627
Octavian Goga|A murit|"De-o zi-ntreagă plîng alături biata Mura cu fecioru',\nÎn bordei, pe masa-ntinsă, doarme astăzi Laie Chioru.\nDe-nvălire o vecină s-a îndurat cu două straie\nŞi drept pernă, o desagă a umplut Mura cu paie.\nL-a legat pe sub bărbie cu năframa de mătasă, —\nO scumpete pusă-n ladă de pe cînd era mireasă.\nBusuioc şi izmă creaţă a adus cumătra dar\nIar pe buzele-nnegrite a pus Mura un creiţar.\nÎntr-un ciob zăcuse banul, în firidă, la o parte,\nNu mai umblă azi, şi Mura de păcat se teme foarte...\nÎntre foi de nuc, alături, lîngă fruntea lui de ceară,\nOstenit se-ntinde arcul pe grumazul de vioară.\nDoi cărbuni sfiala-şi scapăt, adormind sub pirostrii,\nÎntunericul coboară prin ferestrele pustii...\nMura stă pe faţa vetrii şi-i cad lacrimi în cenuşe...\n— Leneş scîrţîie ţîţîna ruginită de la uşe.\nSe iveşte-n prag copila judelui Zăbun, cea mare,\nŞi din mîneca cămăşii scoate-ncet o lumînare.\nCruce-şi face — o aprinde... Tremurînd, para gălbuie\nNu se-ndeamnă de sfială, cît pe-aci era s-apuie...\n— ""Nu mai plînge, Mură, leică"" — zice fata lăcrămînd.\nMura stă cu faţa stinsă şi răzleţ o paşte-un gînd\nCe viaţă fără milă... Lîngă mort, la căpătîi,\nI-a fost dat să ardă-n casă lumînarea cea dintîi..."|1672
Nichita Stănescu|Repede ochire asupra animalelor|Animalele trăiesc pe câmpia plată\nmâncându-se între ele toate deodată,\nba mâncând și plantele care trăiesc\npe câmpia plată\nde toate felurile și deodată.\n\nOmul este singur între om\nPomul este singur între pom\nAtom nu se aseamănă cu atom\nFi-vom, nu e tot una cu face-vom.\n\nÎn jurul unui om se-nvârte soarele\nÎn jurul unui pom se-nvârt picioarele\npe care le mișcă animalele\nîn jurul cărora se mișcă mările, marile.\n\nAnimal cu animal nu se aseamănă\nFrunză cu frunză nu e geamănă\nFiecare iarbă altfel se seamănă\nSunt lângă tine, dar cheamă-mă.|3644
Adrian Păunescu|E ceva ascuns |Eu cred că nu căderea e scopul acestor fulgi, ci altceva\n— o taină, o cauză adâncă, pare că\nninge pentru-a acoperi ceva\nsi ninge cât lucrarea nu este gata incă.\n\nE de ascuns o față pe care n-o vedem, o crimă\ncare-si află zăbava în ninsoare, o urmă\nimportantă, un lucru căutat, un drum de lut,\no faptă urât mirositoare?\n\nAlerg de colo-colo și strig, sfidez, repet,\nde ce zvârliți atăta ninsoare peste lume,\nde ce ninsoarea creste, si răgușesc strigând —\nce-aveți de-ascuns, ce lucruri, ce fapte și ce urme?\n\nȘi-acum că stratul este suficient de-nalt,\ncă nepătrunsul iernii dublează nepătrunsu-mi,\npot spune că eu însumi aveam ceva de-ascuns,\npot spune că ninsoarea mi-ajută mie însumi.|2261
Adrian Păunescu|Te-am și uitat|Te-am și uitat, acum abia încerc\nsă-ți mai găsesc prin amintiri adresa,\nnegruța mea, tu nu-mi mai ești prințesa\npurtând pe cap al suferinței cerc.\n\nSunt vinovat, sunt vinovat deplin,\nmi-apune soarele arzând sub piele,\ndin cinic plâns, dau lacrimile mele\ndistanței, ca departe să te țin.\n\nCui te-am lasat? Și ce-ai să poți să faci?\nCum te-am împins trecutelor dezastre?\nUnde sunt, Doamne, visurile noastre\nde-ndrăgostiți curați, nebuni, săraci?\n\nTe-am și uitat; sunt iar un domn estetic,\nși iar iubesc aproape teoretic.\n\n(Totuși, iubirea - 1983)|4606
A. E. Baconsky|Pan suferindul|Sus, în orașul efebilor,\nPan suferindul - sus\nploile scot\nochii verzi ai copacilor.\n\nDansul lichid, șerpuit\numblă prin ochii bolnavului -\ntrupuri mereu mai albastre\nși biciuie carnea.\n\nȘi din fiece fluier al naiului\nies uriașe omizi - dar nici una\nnu-și mai întoarce spre dânsul\nunicul ochi.|21
Veronica Micle|Raze de lună|"Ce n-ar da un mort din groapă pentr-un răsărit de lună!\nAi zis tu, şi eu atuncea, când pe-a dorului aripe\nDuşi de-al iubirei farmec, — privind cerul împreună —\nNoi visam eternitate în durata unei clipe.\n\n""Ce n-ar da un mort din groapă pentru-o jerbie de rază""\nCe din lună se coboară şi pământul îl atinge;\nSă mai simtă încă-o dată fruntea că i-o luminează\nŞi că-n pieptul său viaţa cu căldură se răsfrânge!\n\nSigur, noi credeam că dânsul ar schimba cu bucurie\nA sa linişte eternă, pacea lui nestrămutată\nPentr-o rază de la lună, pentr-o dulce nebunie,\nPentr-o clipă de iubire din viaţa de-altă-dată.\n\nÎnsă clipa de iubire zboară, zboară făr-de urmă\nŞi în locul ei amarul şi pustiul ne rămâne;\nAh! şi ca să porţi povara unui chin ce nu se curmă\nTu cu moartea ta în suflet te târăşti de azi pe mâne;\n\nDac-ar da un mort din groapă pentr-un răsărit de lună\nA sa linişte eternă, eu aş da de voie bună\nToate razele de lună, toate razele din soare\nSă te pot uita pe tine, să simt sufletul că-mi moare."|2056
Victor Eftimiu|Batranele oxigenate|Batranele oxigenate\nCu gura plina de metal\nSlujeau de mult, orizontal\nIn temple zilnic profanate.\n\nAcuma, cu pensionari,\nMai joaca pocher prin familii:\nLolotte, Clare si Emilii,\nLucind prin timpii seculari.\n\nLocotenenti din departari,\nLipsiti de sapte ani de-acasa,\nRespectuos le plimba, ca sa\nInvete bunele purtari.\n\nCu gura plina de metal\nBatranele oxigenate\nLe spun de frumuseti fanate\nSi fete moarte la spital.|2075
Virgil Carianopol|Rugăminte|Dacă te duci moşule pe la noi, prin pădurile noastre dace,\nPe unde şi-au înălţat doinele Jiene conace,\nPe unde sună luna din cornul de vânătoare,\nPe unde seceră ţăranii raze de soare,\nSă te opreşti la o casă albă şi înaltă ca cerul\nŞi să întrebi de Mărin al lui Dincă Vierul.\nEste un ţăran înalt cât un munte,\nCu o tăietură de bardă ca o lună în frunte;\nPoartă iţari şi suman când e ger,\nNu se teme decât de minciună şi cer;\nEste frate cu mine, cu clăile grâului aşezate cununi,\nAre doi copii ca dreptatea de frumoşi şi de buni\nŞi o femeie, care când dă drumul cântecului,\nAlungă toate apele necuratului şi descântecului...\nSă-i spui că nu i-am uitat grijile care îl îndoaie,\nCă mă rog şi acum pentru ţarine şi pentru ploaie,\nCă o să mă întorc iar, cine ştie când\nŞi că îmi înfloreşte în fiecare primăvară rapiţa-n gând...\n\n(din vol. Carte pentru domnițe, 1937)|4337
Lucian Blaga|Bazin într-un parc|La fața stihiei\npeștii s-adună,\ncu ochii întorși\nse uită la lună.\n\nSuveici de aur,\nmici zei de apă,\nluând sfatul lunii\nînvață să tacă.\n\n1937|3292
Ion Minulescu|Cântec de leagăn|Nani, nani...\nDormi în paza nesecatului izvor\nDe priviri\nCe te-nfăşoară ca-ntr-o haină de mătase,\nNani, nani...\nOchii mamei au vegheat întreaga noapte,\nŞi-scum dormi, căci obosite dorm şi florile din vase,\nŞi parfumurile lor,\nToate, unul câte unul, pe-al tău leagăn se cobor\nNani, nani...\nDormi în paza Ursitoarelor,\nNani, nani...\nDormi în vraja-mpletiturilor de şoapte\nCe pătrund printre perdele\nŞi te-ndeamnă:\nDormi, căci somnul a cuprins de mult grădina -\nLacul,\nnuferii,\ncastanii,\nstângeneii\nşi glicina -\ntoate dorm.\nDorm toate-n paza albelor priviri de stele...\nDormi şi tu -\nPrin candelabre, iată, adoarme şi lumina,\nDormi,\nŞi somnul tău să fie mai senin ca infinitul\nOglindit în necuprinşii ochi albaştri de femee,\nVisul tău să fie visul Insulelor Boromee,\nVisul tău să fie totul,\nTot, precum e răsăritul,\nÎnceputul celor bune şi sfârşitul celor rele.\nŞi anii\nSă te-mbrace-n infinitul fericirii.\nNani... nani...|3132
Adrian Păunescu|A iubi toamna|A iubi toamna, e-un biet pleonasm,\nO poartă în cer se-nvârtește neunsă,\nCad, iată, imperii de tulbure frunză\nȘi totuși se-aude și ultimul basm.\n\nA iubi toamna, e oglindă-n oglinzi,\nHalouri ciudate pe lucruri dansează,\nInsecte damnate fac cuiburi în rază,\nSperanța renaște în cei suferinzi.\n\nA iubi toamna, neant și refren,\nVin pluguri pământul spre cer să-l răstoarne\nȘi ultimul fulger, semnat ambigen,\nE parcă-un altoi pentru sânge și carne.\n\nȘi țipă a pierdere tren după tren\nȘi mieii duc iarbă uscată pe coarne.|2149
Nichita Stănescu|Haiku|Întunecând întunericul,\niată\nporţile luminii.|3567
Alexandru Macedonski|Templul bogăţiei|Colos enorm de piatră, maiestuos, splendid,\nCu zece porţi înalte, ce-n faţa-i se deschid,\nAi crede că încape printr-însele oricine,\nŞi-n grabă ca să intre o-ntreagă lume vine,\nDar când ajungi la scara palatului de morţi,\nÎn găuri se preschimbă înaltele lui porţi,\nŞi intră numai omul ce-ndoaie-a sa spinare,\nAvând să se târască mai multă-ndemânare!|164
Grigore Alexandrescu|In iad mai daunazi, cativa raposati|În iad, mai deunazi, câtiva raposati,\nCare în viata treceau de-nvatati,\nDadusera jalba, aratând ca cer\nSa se pedepseasca jupânul Voltaire,\nPentru câte rele de dânsii vorbea,\nAtunci când traia.\n„Domnilor, striga Voltaire mânios,\nJalba ce ati dat este de prisos;\nCe pedeapsa-mi vreti? ce rau îmi doriti?\nEu va socoteam destul multumiti,\nCând în Bucuresti, dupa cum v-am spus,\nDoi vrajmasi ai mei stiti cum m-au tradus.|2988
Panait Cerna|În peşteră|De pe tavane-ntunecate,\nTăcute lacrimi cad mereu,\nŞi parcă tot sporesc din greu,\nDin mari izvoare depărtate.\nŞuviţe tainice de apă\nSpre peşteri drum de ani străbat —\nÎntruna se preling şi sapă\nTavanul şubred şi-nnoptat.\nDar după ani de picurare\nS-au închegat coloane pline:\nEterna bolţii lacrimare,\nÎn loc s-o surpe, — o susţine.\nTot astfel, lacrimi nesecate\nÎn suflete ne-au picurat,\nŞi de furtuni nenumărate\nViaţa noastră-a tremurat…\nDar azi, când stau vârtejuri grele\nSă ne răpună-orice avânt,\nNoi trecem fără păs prin ele\nŞi-aproape izbucnim în cânt.\nUn suflet tânăr ne străbate\nŞi ne îndeamnă către cer —\nDin suferinţi abia-ndurate\nNe-am făurit armuri de fier.|1712
Grigore Alexandrescu|Frumusete|Adesea pe câmpie\nAuz o armonie,\nUn ce melodios:\nUn glas care se pare\nAscuns în departare,\nUn imn misterios.\n\nDe unde oare vine?\nDin sferele senine?\nDin zefirii ce zbor?\nDin iarba ce sopteste?\nDin planta ce traieste?\nDin floare? din izvor?\n\nDin nici una în parte,\nDin multe-mpreunate,\nDin toate e-ntocmit;\nE glas al suferintei,\nAl lumii s-al fiintei\nSuspin nemarginit.\n\nAsa e frumusetea:\nDulceata, tineretea,\nBlândetea, eleganta, o-ncing, o încunun:\nChipu-i e crin, profira,\nInima ei o lira,\nCuvintele ei soapte, ce-n inima rasun.\n\nSi flacara privirii\nSi gratia zâmbirii\nÎn ochii ei se joaca, pe buze-i locuiesc.\nDin preajma-i ea goneste\nDurerea ce munceste,\nIcoana-a fericirii, iluzii o-nsotesc.\n\nUn dar, ce nume n-are\nÎn limba muritoare,\nMiscarile-i însufla, în umbletu-i îl vezi;\nSi toate, în unire,\nCâstig acea numire,\nCe rar e meritata, ce tu o meritezi.|2986
Anton Pann|Cui îi place liniștire să-și facă împrejmuire|Nastratin Hogea-ntr-o iarnă lemne de foc neavând\nÎşi arse dimprejur gardul, numai porţile lăsând;\nŞi văzând el că vecinii ş-alţii p-aicea trecea,\nIntrând sau ieşind din curtea-i, şi venea şi se ducea,\nSupărându-se de-aceasta ieşind striga către toţi\nCă fiecare să intre şi să iasă tot pe porţi.|2747
Radu Gyr|Descălecător|Se răzimau pădurile în ghioage.\nMunții tăceau cu stemele pe frunți.\nGrei, se lungeau pe labe anii crunți\nși mormăiau ca urșii în bârloage.\n\nCând am pornit călări la vânătoare,\nun cap de zimbru soarele părea.\nPe stânci, zăvozii mei, cățeaua mea,\nlătrau nemărginirea rotitoare.\n\nUnde-a căzut, însângerată, fiara,\njilțul meu tânăr crește ca un spic.\n\nMi-am azvârlit țurcana-n Caru-Mic\nși-am sărutat veciile și Țara.|3877
Nichita Stănescu|Ars poetica (4)|Acum, în fine, când mai sunt spre nu mai sunt,\nabia acum am dreptul să vă mint\nşi să vă spun despre cuvânt că e cuvânt\nşi ce presimt chiar simt.\nAbia acum o să mă credeţi\ncând sunt înspre nu sunt\ncă viaţa mea a fost mormânt\niar moartea mea o tinereţe.\nAbia acum o să mă credeţi\nîn fine când am reuşit să mint.|1336
Costache Ioanid|Cu suliţi lungi|Cu suliţi lungi, cu săbii grele\nOstaşii unui sfânt sobor\nTe-au dus în faţa judecăţii\nPe Tine, Salvatorul lor!\n\nÎn jurul Tău s-au strâns bătrânii, \nÎnvăţătorii vechii legi.\nIar Tu ai stat cu mâini legate, \nTu, Creatorul lumii-ntregi.\n\nPilat, în toga purpurie, \nPrivi de sus cu chip de leu.\nŞi nu ştia c-avea în faţă\nPe Împăratul Dumnezeu.\n\nPe drumul trist Te-au plâns trudiţii\nŞi-au râs cei mândri şi bigoţi.\nIar Tu urcai scăldat în sânge\nS-aduci iertare pentru toţi.\n\nTe-ai aşezat cu braţe-ntinse\nSă aperi un pământ pierdut, \nCăci numai Tu ştiai că-n lume\nN-avem alt preţ, n-avem alt scut.\n\nDe-atunci mereu lovim în Tine\nŞi te gonim cu ură grea.\nO, cât ai îndurat, Isuse, \nCa să câstigi iubirea mea!|412
Octavian Goga|La mal|Mândra apelor crăiasă,\nNe-ntâlnirăm azi în cale,\nEu, cu gândurile mele,\nTu, cu valurile tale.\n\nPrinşi de-o tainică chemare,\nNe privim acum în faţă,\nTu, eterna vremii doamnă,\nEu, un strop răzleţ de viaţă.\n\nCum te văd, din clipă-n clipă,\nMintea-mi zgribură şi cade,\nSimt moşia ta cum creşte\nŞi hotarul meu cum scade.\n\nŢi-ai pornit nemărginirea\nSă mă-nfrunte, să mă frângă...\nRâd talazurile tale\nDe luntriţa mea nătângă.\n\nTu mă birui, fără luptă,\nPururi neînvinsă mare,\nOchii călători pe ape\nTremură şi-ţi cer iertare...\n\nSpre adâncurile albe\nÎmi îndrept umila rugă!\nMă primeşte-ntotdeauna\nUcenic să-ţi fiu, şi slugă.\n\nLasă-mă uitat la malu-ţi...\nSă mă uit aşa departe:\nDin întinderea albastră\nVoi citi ca dintr-o carte...|3756
Virgil Carianopol|Poetii mari ai lumii|Poetii mari ai lumii sunt tocmai ca pamantul,\nBatuti de ploi, de vanturi, sub pasii lor calcati;\nEi nu poarta insemne, ei nu au stele-n frunte\nDar, nevazute, poarta coroane de-mparati.\n\nApostoli, vin in vreme cu bratele-ncarcate\nDe dragoste, de cantec, blandete si lumina,\nPresara sori pe lume, trezesc din moarte doruri,\nAzvarle flori la viata si li s-arunca spini.\n\nEi sunt aceia care scot aur din cuvinte,\nDuc munti doar intr-o vorba, oricat ar fi de grei\nSi lumea-asa cum este n-ar fi ajuns sa fie\nSi n-ar putea sa mearga-nainte fara ei.\n\nAdevaratii, marii poeti, dintotdeauna,\nInalta viitorul, legati de timpul lor.\nEi sunt aceia care fac lumea mai frumoasa\nSi care orice-ar face traiesc dupa ce mor.|2129
Alecu Donici|Vulpea in livada|O vulpe au intrat odată\nFlămândă în livadă.\nŞi poamele văzând, frumoase, coapte bine,\nS-au bucurat prea mult în sine,\nDar bucuria ei au fost în mâini străine:\nCă prunele pe crengi cam susuşor era\nŞi nu se scutura.\nUmblând ea în zadar mai bine de un ceas,\nAu zis aceste către prune:\n- Cum v-am găsit, aşa vă las,\nMăcar că la privit vă arătaţi prea bune,\nDar verzi, în loc să folosiţi,\nVoi dinţii strepeziţi.\n\nUn adevăr de mult văzut,\nCă neavând prilej ca să ne folosim\nDe-un lucru ce ne e plăcut,\nApoi neapărat cusururi îi găsim.|103
Nichita Stănescu|Cotropirea frunzelor|Smulgem frunzele şi facem\npat din osul pomilor\npaştem iarba şi o toarcem\nprin burta flămânzilor.\nNe uităm în sus, la stele,\nneştiind că-s mai departe\nfrunzele din pom, acele\nscuturând în toamnă moarte.\nNu-ntre oameni e cuţitul\nduşmănia, sfântă milă\nci-ntre sânge, vai, şi verdea\nneânvinsa clorofilă.|3522
Alexei Mateevici|Hristos A  înviat|Se aşternuse piatra pe proaspătul mormânt\nŞi noaptea coborâse, acoperind cetatea.\nSe liniştise neamul vânzării pe pământ\nEra o taină mare... minune-apropiată.\n\nAu stat tăcuţi de pază cei doi ostaşi străjari\nNe-atinşi de măreţia adâncurilor firii,\nNepresimţind venirea minunii celei mari\nCe-avea să schimbe faţa şi rostul omenirii.\n\nŞi iată miezul nopţii, de stele-mpodobit;\nUn tunet lung s-aude, pământu-n el vuieşte,\nAdânci puteri îl mişcă, izbindu-l. Zguduit,\nMormântul se deschide: scriptura se-mplineşte.\n\nLumini lucesc la gura mormântului deschis,\nÎntunecimea piere o clipă-n toată firea...\nHristos învie!... Paznici, să fie vouă vis,\nLumina vă orbeşte, v-a înlemnit uimirea!\n\nLumină din lumina cerescului cuprins\nLuceşte-acum pe chipu-i, Îl-nalţă biruinţa.\nŞi, lepădând pământul, îi lasă foc nestins\nPe calea mântuirii: nădejdea şi credinţa.\n\nCu moartea Sa, pe cruce murind nevinovat,\nNe-au dat El nouă pildă a marii jertfi de Sine,\nCu moartea Sa pe moarte călcând au înviat\nSpre învierea vieţii în faptele de bine.\n\nCântaţi cu bucurie acelui Ce-au scăpat\nPe om şi omenirea de moarte sufletească.\nÎi Paştele! Viaţă! Hristos au înviat!\nIubire între oameni şi pace să domnească!|227
Virgil Carianopol|La căluşei|Se învârteau agale căluşeii\nŞi muzica din urmă-i îndemna,\nIar între toţi copiii — mititeii\nŞi-un bătrînel pe-un cal se învârtea.\n\nRâdeau de el, de jocul lui copiii,\nCum sta plecat pe calul lui de lemn,\nIar cei mai mari, dând aripi bucurii,\nDe jos, mereu îi tot zvârleau îndemn:\n\n- Hiii moşule, hai, taicule, zoreşte,\nDă pinteni zdraveni calului spre rai!\nŞi la un loc cu ei, copilăreşte,\nRâdeau şi prunci cu părul de mălai.\n\nDar el, tăcut, privea pierdut, cu mâna\nŢinând în frâu, căluţul fără duh,\nCăluţul orb, ce alerga într-una\nStrâns de vergele zdravene-n văzduh.\n\nCu păru-n vânt, îmbujorat la faţă,\nEl se rotea dar nimeni n-a văzut\nCum calul lui, de lemn, prinsese viaţă\nŞi galopa pe câmpuri spre trecut.\n\nA fost o clipă, doar o clipă vie,\nCăluţul a zburat prin ani, vâlvoi,\nA dus bătrânul în copilărie\nŞi l-a întors ca gâdul înapoi.\n\nCând s-a oprit din goană bătrânelul —\nA coborât în râsul fără rost,\nDar numai el ştiu şi căluşelul,\nÎn fuga lor de-o clipă, unde-au fost.|4330
Lucian Blaga|Ghimpii|Eram copil. Mi-aduc aminte, culegeam\nodată trandafiri sălbatici.\nAveau atâţia ghimpi,\ndar n-am vrut să-i rup.\ncredeam că-s muguri-\nşi-au să înflorească.\n\nTe-am întâlnit apoi pe tine.\nO, câţi ghimpi, câţi ghimpi aveai!\ndar n-am voit să te despoi -\ncredeam c-o să-nflorească.\n\nAzi toate astea-mi trec\npe dinainte şi zâmbesc.\nZâmbesc şi hoinăresc prin văi\nZburdalnic în bătaia vântului.|3325
Adrian Păunescu|Lumineze-ne zăpada|Lumineze-ne zăpada\nCare mistuie Carpaţii,\nLumineze-ne zăpada\nCare cade pentru alţii.\n\nLumineze-ne zăpada\nCare cade pentru alţii,\nCer de gheaţă şi cenuşă\nCare cade pentru alţii.\n\nCe absurd cristal acesta\nÎnceput în noaptea vineri\nCă-naintea ei fusesem\nÎncă vii şi încă tineri.\n\nEu aud o lumânare\nCum trosneşte timpurie\nPe Carpaţi în timp ce ninge\nPentru sfânta cununie.\n\nPe Carpaţi se-aude-un preot\nLocul nunţii căutându-l,\nFulgii luminându-i calea\nCad cutremurând pământul.\n\nEste ţurţure mireasa,\nTinere, ridică-ţi spada,\nNe-ameţească-ne zăpada,\nLumïneze-ne zăpada!|2333
Lucian Blaga|Liniste|Atâta linişte-i în jur de-mi pare că aud\ncum se izbesc de geamuri razele de lună.\n\nÎn piept\nmi s-a trezit un glas străin\nşi-un cântec cânta-n mine-un dor\nce nu-i al meu.\n\nSe spune că strămoşii cari au murit fără de vreme,\ncu sânge tânăr înca-n vine,\ncu patimi mari în sânge,\ncu soare viu în patimi,\nvin,\nvin sa-şi trăiasca mai departe\nîn noi\nviaţa netrăita.\n\nAtâta linişte-i în jur de-mi pare că aud\ncum se izbesc de geamuri razele de lună.\n\nO, cine ştie - suflete,-n ce piept îţi vei cânta\nşi tu odată peste veacuri\npe coarde dulci de linişte,\npe harfă de-ntuneric - dorul sugrumat\nşi frânta bucurie de viaţă? Cine ştie?\nCine ştie?|3349
Ştefan Octavian Iosif|Un cântec|Aud un cântec. Vine de departe,\nAdus în vântul serii, și mă cheamă...\nNu-i plâns de fluier, nu-i suspin\nde aramă,\nNici glas de om... E dincolo de moarte...\n\nSunt alte lumi de care nu-mi dau samă,\nViază-n noi, trăiesc în altă parte?\nAh, nu-s iluzii, nu-s păreri deșarte!\nE doina ta cea dulce, dulce mamă!...\n\nE vocea ta... Mă strigă câteodată\nDe sus, de-acolo unde nu-i durere\nȘi unde toți ne-om întâlni odată...\n\n- De ce se zbate pieptu-mi cu putere?...\nVai, ce-ntuneric s-a făcut deodată\nÎn jurul meu, - ce groaznică tăcere!|1884
Adrian Păunescu|Crez|Iubesc\nsingurătatea spornică,\nmă enervează\nsolidaritatea egoiștilor,\nalianța sterililor.|2221
Panait Cerna|Orientale|I\nEu sunt nefericitul din ariile arabe —\nOdat-aveam palate şi bande musulmane\nŞi-aveam la căpătâiu-mi în somn un cor de roabe\nCu sânurile goale, cu ochii de satane...\n\nÎn vis îmi stau de pază cântările lor slabe\nCând umbrele din iaduri au fulgere-n turbane —\nScrâşnind ca zomzomimii blestemele-n silabe —\nSe repezeau cu torţii izbite-n iatagane...\n\nAveam chiulaf de smirnă, eram frumos şi tare,\nÎn Meca de-al meu nume ştia şi Mohamet —\nDar prea-mi plăcură multe strânsori istovitoare.\n\nAzi sunt ca scos din groapă, dar des, întretăiet,\nSuflarea pătimaşă de guri dogoritoare\nO simt şi-acum pe barbă, pe trupu-mi de schelet.\n\n\nCarmen, I, nr. 2, 20 iulie 1898\n\n\nII\nDar m-au închis pizmaşii în turnul de la Nil,\nŞi-acum sub cerul veşnic senin, desfidător,\nMă regăsesc cu doru-mi — vâslaş cicălitor —\nCe plimbă o cadână în nopţile de-April...\n\nO văd, o simt aproape, — frumosul ei profil,\nPe jumătate-n umbră, se-nclină visător;\nI-s ochii de cărbune, şi patimile lor\nDin nou îmi toarnă-n sânge veninul cald, subtil.\n\nEu sunt nefericitul arab pe care paşii\nGeloşi îl ferecară în lanţuri, — ucigaşii!\nAzi vizitez haremul pe buze de sultane\n\nŞi paşii-mi poartă chipul gravat pe iatagane.\nCairul este mare, cadâncele-s frumoase,\nDar, vai, în turnul umed, rămas-au numai oase.|3803
Duiliu Zamfirescu|Adio|Adio, dulcea mea durere\nCe-atât de mult m-ai chinuit.\nTe las, că nu mai am putere\nSă te urmez pân-la sfârşit.\n\nTu eşti sfioasă şi curată\nCa floarea albă de pe stânci,\nDar ai făptura vinovată,\nCu ochii negri şi adânci.\n\nŞi nu-nţelegi că eu sunt bietul\nNebun culegător de flori\nCe mă ridic încet cu-ncetul\nPână la stâncile din nori.\n\nDar forma ta înşelătoare\nIa calea timpului apus,\nŞi când ajung până la floare,\nEa se ridică tot mai sus.|483
Alexei Mateevici|Fratelui creştin|Ce mângâiere-i — zi cu soare,\nCând vezi în miezul negrei toamne,\nPentru o zi mângâietoare,\nDă-i binecuvântare, Doamne.\n\nCe mângâiere, când o rază\nPătrunde prin desimea ceţii\nŞi pe o clipă luminează\nÎntunecimile vieţii...\n\nDurerile departe zboară\nDin inima înseninată,\nLucirile de primăvară\nÎţi trec prin mintea bucurată...\n\nPentru o rază de lumină,\nPentru o clipă de iubire,\nTrimite-i, Doamne, zi senină\nŞi dă-i a Ta blagoslovire!\n\nCe mângâiere — zi cu soare,\nCând vezi în miezul negrei toamne,\nPentru o zi mângâietoare,\nDă-i binecuvântare, Doamne!\n\nMai 1912|225
Benjamin Fondane|Charme dangereux|Ah, cărţile cu pagini înflorite \nDe palide şi stranii acuarele, \nCu panglici delicioase, şerpuite, \nPe foile-nnegrite şi rebele. \nAh, cărţile ce-n inimă-ţi pătrund \nCu nostalgia zărilor fugare, \nCu nostalgia zărilor ce-ascund \nTulburătoare ţărmuri solitare.\n\nDeparte — şters — în zările din Sud \nÎn Neapole ori poate în Firentze; \nO verandă cu flori, — un Phoebus nud \nŞi pomii ce se-nclin cu reverenţe. \nUn cer de-azur bronzat, un aur fin, \nPudrând prin largi boschete portocalii \nŞi marea care râde în senin, \nPe coastele romanticei Italii.\n\nAh, viaţa nouă, plină de tumult, \nCu palpitări continue de seve. \nAh, viaţa care-mi pare c-o ascult, \nDeşi-nţeleg şi ştiu că nu-i aeve; \nAh, viaţa însorită ce-o trăim \nPe cărţile nostalgice şi sfinte. \nCe-nchid în ele — sombru ţintirim —\nIluziile-n foi — ca în morminte.|250
Demostene Botez|Dăruire|Omule, ce urci pe scheli mereu\nCărămizi, de dimineaţa până seara,\nCum aş vrea să-ţi port şi eu povara,\nS-o-mpărţim - să nu-ţi mai fie greu!...\n\nOmule, care-ai bătut la uşa mea\nGol şi flămând şi-aproape fără grai,\nhttps://Versuri.ro/w/i397\nIa-mi hrana mea şi cel din urmă strai\nŞi bucură-te cât vei mai putea.\n\nOmule, care-ai trecut pe lângă mine\nPurtând tăcut dureri ce nu le spui,\nDacă-ai iubit durerea orişicui,\nDă-mi sarcina tăcerilor din tine.|2820
Dimitrie Bolintineanu|Mihai revenind de la Dunăre|Domnul României către ţară vine\nStrălucit de-nvingeri de prin ţări vecine.\nLasă să purceadă corpu-i de soldaţi\nŞi ramâne-n urmă cu şase bărbaţi.\nDar le vine ştire că-n dumbrava deasă\nÎl pândesc cinci sute turci, oştire-aleasă.\n\nPrintre-a serii umbră cu-ai săi scutieri\nDomnu-atacă-ndată cinci sute-ieniceri.\nTurcii în bătaie strigă cu putere,\nIar eroii noştri se lupta-n tăcere.\nO minune mare! Turcii sunt învinşi!\nNumai domnul taie patrusprece inşi!\nApoi urmă calea-i. Iară luna plină\nLe aşterne drumul cu flori de lumină.|2838
Tudor Arghezi|Adam şi Eva|Urîndu-i-se singur în stihii,\nA vrut şi Dumnezeu să aibă-n cer copii\nŞi s-a gîndit din ce să-i facă,\nDin borangic,argint sau promoroacă,\nFrumoşi, cinstiţi, nevinovaţi,\nŞi puse-aşezămîntul dintre fraţi.\n\nDar i-a ieşit cam somnoros şi cam\nTrîndav şi nărăvaş strămoşul meu Adam ;\nCă l-a făcut, cum am aflat,\nCu praf şi niţeluş scuipat ;\nCa să încerce dacă un altoi\nDe stea putea să prindă pe noroi,\nCă, de urît, scuipind în patru zări, stingher\nFăcuse şi luminile din cer.\n\nDar iată că l-a nimerit,\nDin pricina aluatului, greşit,\nŞi că Adam, întîiul fiu\nAl Domnului, ieşise, parcă, şi zbanghiu.\nNu-i vorba, nici-o poză nu ne-nvaţă\nCum ar fi fost omul dintîi la faţă.\nNici unda lacului nu l-a păstrat,\nÎn care se-oglindea la scăpătat.\n\nPuterea lui dumnezeiască,\nDormind mereu, căta să-l mai trezească ;\nI-a rupt un os din coaste, ceva,\nŞi-a zămislit-o şi pe Eva.\n\nMai poţi căsca de lene, iarăş,\nCînd ai o soră şi-un tovarăş ?\nS-au luat de mîini şi au cutreierat\nGrădina toată-n lung şi lat.\n\nSă nu te miri că, şovăind şi mici,\nLi se julea şi nasul prin urzici.|4111
George Topîrceanu|A. Mirea: Caleidoscop - Sonete - Un romantic|"De două ceasuri tremurând în stradă,\nCu ochii plini de mută resemnare,\nÎşi face planuri extraordinare\nŞi-n mintea lui rosteşte o tiradă.\n\n„Poftim la geam, sublimă arătare!\nDe-ai auzi tăcuta serenadă,\nTe-ai apleca uşor pe balustradă\nCa să trimiţi în vînt o sărutare.""\n\nEl speră încă... Poate, cine ştie,\nDe la distanţă, prin telepatie,\nVa-nfiripa cu ea un dialog.\n\nDar inima-i se strânge ca-ntr-un cleşte,\nPe când vardistul trece şi-i şopteşte\nC-un zâmbet straniu: — Circulaţi, vă rog!..."|671
Mateiu Ion Caragiale|Mărturisire|Sufletu-mi e-o mare moartă oglindind un cer de jale,\nArse stânci o-nchid în groaza sterpelor pustietăţi,\nPe ea boarea nu adie, veşnic dorm undele-i pale,\nEa în negru-i fund ascunde înecate vechi cetăţi.\n\nSufletu-mi e-un turn de piatră care cade în ruină,\nIedera şi muşchiul verde zidurile-i năpădesc,\nStrajă a singurătăţii trist veghează pe colină,\nŞi în juru-i, seara, tainic, liliecii fâlfâiesc.\n\nSufletu-mi e-o floare rară ce muiată pare-n sânge,\nSpulberată-i fu mireasma de-al restriştii aprig vânt,\nE-o cântare-ndepărtată ce visări apuse plânge,\nE o candelă uitată ce se stinge pe-un mormânt.|3464
Adrian Păunescu|Cred|Eu cred\ncă un om liber\ne mai puternic\ndecât un om înarmat.|2219
Nichita Stănescu|Mă las în continuare|Mă las în continuare de mine însumi plâns\nca-n vremea când puneam un ochi albastru\nla idee,\nşi pe deasupra o sprânceană ca să-l ţină strâns\nşi-ntrors din ce e către ce e.\n\nŞi eu m-aş fi dorit un om frumos,\nsubţire şi pătrat la falcă,\npeste stafii victorios\nsau cel mai înţelept din arcă.\n\nDe coadă aş fi tras în sus\ncometa adormind în patu-mi,\nbătut în cuie m-aş fi pus\npe cruci de-a lungu-mi şi de-a latu-mi.\n\nDar mi-a fost dat pe lângă os\nsă am şi nervi şi chef de viaţă,\nşi eu am vrut să fiu frumos\naşa cum legea ne învaţă.\n\nDar, o, am fost aşa cum sunt,\ncum este osul repetat,\ndin cărămizi, un zid urcând,\nhaină de lucru şi purtat,\n\npe care nu pot s-o sfâşiu,\nmai neavând un braţ, o gură,\natâta timp cât am să fiu\ncu însumi, însumi de-o măsură.|3588
Ilarie Voronca|Ochii|Uneori mâinile mele întâlnesc alte mâini\nCare se cuibăresc în ale mele\nCa într-un cuib regăsit. Alteori\nO faţă aruncă lumina sa pe obrazul meu.\n\nSau mai curând simt marea foarte aproape ca o răsuflare,\nAlerg gâfâind spre ea. O văd \nLuându-şi zborul ca o barză spre alte climate.\nVântul desfăşoară zgomotul oraşelor ca o pânză.\n\nDar la înapoiere\nPrivirea e prea largă pentru ochii mei\nCa un inel care cade\nDin degetul unui adolescent.|777
Radu Gyr|Cititorul de mânăstiri|Treceau, desculți, prin țara basarabă,\nsfinți triști de fum, cu glezne de lumină.\nOmu-i chema pe prispa lui, la cină,\nși le pupa cereasca mână slabă.\n\nIo, cititorul, topit-am juvaere,\nsă urce din inele mănăstire.\nSfinții pribegi cu umbra lor subțire\ni-am fost poftit apoi la priveghere...\n\nCi ei, zâmbind și mirosind a ceară,\ns-au așezat prin vechi iconostase.\n\nMă uit și văd pe fruntea lor rămase\ninelele-mi domnești de-odinioară.|3862
Radu Stanca|Balada studenţească|Din noaptea-aceea neagră nu mai ştiu\nNimic despre vecinul meu ca scrumul.\nPoate-a plecat în zori, de timpuriu,\nPoate-a murit, căutând zadarnic fumul.\n\nSau poate totul n-a fost decât vis\nOri vreo halucinaţie, pe care\nAm încercat-o lâng-un manuscris\nÎntr-un amurg cu vânt şi febră mare.|1838
Costache Ioanid|Clopotele|I-auzi clopotele bat...\nbam-bam, bim-bim...\npe sub cerul luminat...\ncerul luminat...\nNu simţi oare,\nfrăţioare,\nun fior de sărbătoare?\nI-auzi, clopotele bat...\nbim-bam-bam...bim, bim, bam...\n\nHei, bătrâne clopotar...\nbam-bam, bim, bim, bam\nai tu oare-n suflet har?\nAi tu oare har?\nÎnţelegi tu vestea bună\nce din zări în zări răsună?\nI-auzi, clopotele bat...\nbim-bim-bam, bim, bim, bam.\n\nEle spun adevărat...\nbam-bam, bim,bim,bam,\ncă Cristos a înviat,\nda, a înviat!\nDar tu oare,\nclopotare,\nI-ai cerut să-ţi dea iertare?\nI-auzi, clopotele bat...\nbim-bam-bam,bim,bim,bam.\n\nBate-n ceruri cineva...\nbam, bam, bim, bim, bam,\nSă-I deschidem inima,\ntoată inima.\nEl oricui iertare cere\nîi aduce înviere.\nI-auzi, clopotele bat:\nbim, bim, bam, bim, bim, bam.\n\nAMIN|2781
Adrian Păunescu|Am visat mirosul tău|Am adormit în zborul peste hău,\nCa personajul reintrat în carte,\nArdea în jur un Univers de său,\nCrucificat pe stelele deșarte.\n\nȘi-apoi mi s-a făcut un pic de rău,\nDe parcă mă apropiam de moarte,\nDeodată, am visat mirosul tău\nȘi m-am trezit urlând că ești departe.\n\n(Nemuritor la zidul morții, 2001)|4389
Adrian Păunescu|Telefon întâmplător|Alo, iubita mea, te deranjez,\nAş vrea să-ţi spun ceva, dar nu se poate,\nDecât dacă e vreme să te văd.\nTe-aştept la ceas la Universitate.\nDoresc să-ţi spun ceva neapărat.\nAlo, m-auzi? Te-aştept la ora 6,\nAcolo unde toţi suntem frumoşi,\nIar voi cu toatele sunteţi frumoase.\nEu am să port o floare la rever,\nTe rog să porţi şi tu o floare-n mână,\nTe-aştept la 6, nu cumva să uiţi,\nÎn niciun caz, nimic nu se amână.\nAlo, iubirea mea, iubirea mea,\nTe-aştept în gară şi te-aştept acasă,\nTe-aştept în Univers, pe-o canapea,\nTe-aştept la Marea Neagră, pe-o terasă.\nAlo, m-auzi? Nu-nchide, dă-mi răspuns,\nNu mă cunoşti, precum nici eu pe tine,\nDar eu te-aştept la 6 şi la 8,\nLa 5, la 1, când îţi va fi bine.\nVoiam să-ţi spun că nu te mai aştept\nŞi telefonul zace-n furca-nchisă.\nAm fost sinucigaşul ce-a-ncercat\nNorocul lui cu cea din urmă fisă.|2453
Ilarie Voronca|Priviți|Voi aprinde un foc mare cu arhivele voastre,\nVoi distruge birourile voastre, uzinele,\nVoi dărâma hambarele, hangarele, depozitele,\nAcolo unde-nălţaţi ziduri, voi aduce nori. \n\nAh! Cunosc minciunile, şiretlicurile voastre. Nu-mi trebuiesc\nNici banii, nici gloriile.\nVoi preface-n fărămituri maşinile,\nFrate-meu vântul, soru-mea inundaţia îmi vor veni într-ajutor,\n\nFiţi blestemaţi! Praf aleagă-se de operele voastre! Îmi bat joc\nDe scadenţele voastre, de ratele neplătite, de chitanţele\nÎntârziate. N-am ce face cu poliţele voastre\nDe asigurare, cu actele de propietate, ipotecile voastre.\n\nCu bice de flăcări vă voi alunga\nDin templul cu stâlpi înalaţi al universului,\nVoi sparge casele de bani, voi curăţa\nPietrele pe care privirile voastre lacome le-au murdărit.\n\nVeniţi lângă mine, mâini divine, o, Vijelii!\nŞi dacă tam-nesam aceste fiinţe răutăcioase se arată umile, \nDacă pălesc, dacă pleacă ochii, dacă se prefac\nPocăiţi, nu vă lăsaţi înduioşaţi,\n\nCăci imediat vor regăsi mândria,\nVor ridica din nou ziduri de trufie, \nÎşi vor pune-n lanţuri fraţii,\nVor crucifica pe cei ce le-or vorbi de Dumnezeu şi de iubire.\n\nLoc. Va fi loc aici,\nGrădini întinse, daruri, serbări.\nVom clădi împreună alte oraşe\nUnde niciun vierme nu va locui sub piatra libertăţii.|783
Tudor Arghezi|Litanie de logodnă|În părul tău se-adună\nMirosul de gutuie, de nucă și alună.\n\nȘi știu un loc\nUnde-a crescut, pesemne, busuioc.\n\nBrațele albe când le dai pe spate\nSe dezvelesc de fildeș din umere la coate.\n\nCând mi te duc cuprinsă-ncet pe prund\nSe zbate-n palmă șoldul tău rotund.\n\nMiroase-a frunze de mușcată\nLa subsuara ta uscată.\n\nȘi uneori spinarea îți miroase\nAmestecat: porumb și chiparoase.\n\nȘi ceafa are câte un\nGust de smirnă și tutun.|4171
Cincinat Pavelescu|Mistrețul și porcul|Un porc, văzând că un mistreț\nPrivea la el cam cu dispreț,\nÎi zise: Ia mai lasă, frate,\nCăutăturile-astea crude;\nCe, ai uitat că suntem rude?\nMistrețul, plin de bunătate,\nI-a zis: Dreptate, poate, ai;\nDar printre oameni, de când stai,\n(Și-atunci mistrețul a surâs)\nAtât de mult cu ei te-asemeni,\nCă, frate, parcă sunteți gemeni...\nȘi faci familia de râs.|357
A. E. Baconsky|Amurg marin|Urmele trupului nostru se văd imprimate\npe plajele galbene — urme prelungi ca tipare\nde zei anodini — și târziu după ce-am părăsit\nmângâierea nisipului, marea rămâne-ngânând\nondulația tandră a sânilor tăi, dansul\nde seară cu forme sclipind în dantelă străvezie,\niar fumul repetă mereu respirația, șoaptele,\nvisul.\nSingur întors în amurg,\ntulbur liniștea gravă chemând zburătoarele\nalbe; o, păsări, veniți de departe, locul e cald —\nveniți și dormiți-vă somnul în dulcea orbită\na dragostei noastre, în urmele-acestea prelungi,\no, păsări de mare cu somnul străveziu,\nveniți și petreceți o noapte.|1
Mihai Eminescu|Traduceri și adaptări|Dulce cu corp de omăt înecat în păru-i de aur,\nVenera zace murind — cine o va moșteni?\nAh, în două părți dopotrivă-mpărți bogăția-i —\nȚie: frumsețe ș-amor; mie: durere și dor.\n\nCe cumplit este amorul, deși dulce aparent.\nUn tiran, care nu varsă decât sânge inocent.\n\nPallas — în Lacedemon — văzu pe Venera armată:\nAide acum să luptăm, judice Paride-acum.\nVenera însă răspunse: — Armată mă-nfrunți temerară?\nEu, pe când te-am învins, știi cum că goală eram.\n\nCum poți s-omori un colibri, diamant frumos de aer?\nNu e frumos și strălucit, n-ai milă de-a lui vaier?\nDe ce mai flutură și el sclipind o aripă luxoasă?\nNatura mea, amicul meu, e ternă, serioasă.\n\nAnii fug — cu ei viața — cu ea totul.\nAzi suntem, iară mâne cinis et umbra;\nSă-ncununăm a plăcerilor dulci trecătoare\n Cupă de aur.\n\nCine-a făcut din trestii mai întâi și-ntâi un fluier\nȘi a săpat întâiul verset într-o coajă de copac,\nDe pe umbră pe părete zugrăvi întâia oară\nO icoană. Nu; amorul nu mai e atât de grabnic.\nIară mintea e înceată.|1226
Leonid Dimov|Biruinţă|Fierbinte, cât mai fierbinte\nCeaiul să-l ţin la dinte,\nTare, cât mai tare\nMuzica, să uit că mă doare,\nCă din nou afară s-a luminat,\nCă a plouat\nŞi mai picură din jgheaburi,\nCă totul e-nvelit în aburi\nPână departe spre cartierele cu castani\nUnde dorm mâţe şi cotoşmani\nŞi nu se mai scoală\nNici când se duc elevii la şcoală,\nNici când vin nevestele de la piaţă,\nNici când nu mai e dimineaţă,\nCi doar o amiază lăptoasă\nPrin care plutesc bărbaţii spre casă,\nCu balonaşe agăţate de tors\nÎn zborul lor dus-întors,\nApoi rămân singuri\nDincolo de clinchetul de cuţite şi linguri\nPentru somnul de după-amiază\nCând ţipă scurt că-i vânează \nLupul posomorât,\nLupul ros de melancolie şi urât\nCare-abia dacă mai clănţăne din dinte.\n\nFierbinte, cât mai fierbinte\nCeaiul, că mă doare,\nŞi pune muzica mai tare!|928
Mihai Eminescu|Gândind la tine|Gândind la tine fruntea-acum mă doare.\nNu știu ce rost mai are-a mea viață\nCând n-am avut o clipă de dulceață:\nAmar etern și visuri pieritoare!\n\nDe ce în noapte glasul tău îngheață!\nVedea-vor ochii-mi înc-o dată oare\nFrumosul trup, — femeie zâmbitoare! —\nCe mi-a fost dat să-l strâng o clipă-n brață?\n\nTu, blond noroc al unui vis deșert,\nTu, visul blond unui noroc ce nu e,\nDe-i mai veni, să știi că nu te iert.\n\nCăci dorul meu mustrări o să-ți tot spuie\nȘi sărutându-te am să te cert\nCu dezmierdări cum n-am spus nimăruie.|1149
Duiliu Zamfirescu|Un trandafir|Ca o respirare slabă, cea mai tristă, cea din urmă\nCe o scoate-n agonie sufletul care se curmă,\nÎnflorit-a trandafirul din fereastra mea cu soare\nBobocelul cel din urmă, cea din urmă dulce floare.\nEu l-am rupt atunci din glastră şi l-am pus într-un pahar\nVrând să-i dau prin apă dulce viaţă lungă...\nÎn zadar!\n\nCum e azi, chiar pusă-n apă va muri sărmana floare\nPrecum sufletu-mi muri-va chiar întinerit la soare.\nDar ducându-mă, un lucru pe pămant eu mai doresc:\nAş voi acestei roze, zile lungi să-i dăruiesc...\nSau de nu, privind pe gânduri cum cad foile-i în şir,\nSă am drept tovarăş ultim cel din urmă trandafir.|523
Virgil Carianopol|Însemnare de la Anapa|Trece şi-azi. A câta zi trecu\nCa un stol de păsări speriate?\nInima, ca un cocor rănit\nCătre zarişti de lumină bate.\n\nTot aci, într-un bordei uitat,\nLa o masă şchioapă, mă frământ.\nO să fie şi aci o cruce!\nO să fie şi aci pământ!\n\nSeara, luna, mă petrece-ntreagă,\nCa o albă, splendidă liană.\nZiua, ochii mi-i adună-n ea\nZariştea înaltă şi bălană.\n\nNu mai sper s-ajung să mă dezgrop;\nVremea tot mai mult o să mă-ngroape.\nCâte vise n-am trimis de-aici!\nCâte vorbe n-am trimis pe ape!\n\nHai pământ, desfă-te şi mă ia!\nNopţi de-a rândul în adânc ţi-am mas...\nPoate doar aşa, parfum sau vise,\nO să pot să mai ajung acas'.|4329
Radu Gyr|Ergo|Dezmierd ușor un fraged fir de iarbă\nși-i ofilit cu-o clipă mai-nainte.\nAud alături voci și, sub morminte,\ndoar umbre glăsuiesc cu bezna oarbă.\n\nMă uit spre-o stea bătută parcă-n ținte\nși hăul vru de veacuri s-o absoarbă.\nRup din mireasma ce-ntr-un rod se-nchiarbă\n— și putrezea, când mușc din el, fierbinte.\n\nNu e ce văd; ce pipăi eu se stinse;\nce gust e ceață și ce-aud părere.\nNu știu: am fost, ori am aripi întinse.\n\nFăptura mi-o tăgădui, ci-n artere\nzvâcnesc și fierb adâncuri necuprinse.\nși-n timp ce cred că sunt, lumina piere.|3892
Nichita Stănescu|Laşi mirosul tău în aer ...|Laşi mirosul tău în aer\nde metal şi de femeie\nşi de car încins pe lutul\nal întinderii caldee,\nde coloană viitoare\ndintr-un secol nenăscut\nde zid ars de o văpaie\ncare-o arse şi pe Ruth.\nŞi îmi pari că eşti aievea\nploaie aspră, fraged nor,\ndulcea mea antichitate\ndintr-un secol viitor.|1449
Nichita Stănescu|Nu mai pâlpâie|Nu mai pâlpâie nici o pasăre, nici o stea\nCerul a obosit deasupra ta\nHai, Nichita, strânge-ţi pleoapa\nde pleoapă, strânge-le\nAmurgul curge pe lângă ochii tăi uimiţi\nde parcă-ar vrea să vă priviţi\nunul altuia, sângele|1492
Ion Minulescu|Cântec|Lumina torțelor aprinse în candelabrele de-aramă\nDin sala tronului sculptată în ametist și în porfir\nN-au străluciri mai vorbitoare\nCa ochii tăi desprinși din soare;\nIar luna plină-n prima noapte, veghind în tristul cimitir -\nUn cap de mort pictat pe-o pânză enormă, ne-ncadrată-n ramă,\nÎn prima noapte luna plină\nN-a inspirat mai mulți artiști\nCa ochii tăi nespus de triști\nMuiați în lacrimi și-n lumină...|3136
Ilarie Voronca|Cu inima în frunză|(fragmente)\nl\n\n\nCu inima în frunză, cu tâmpla în luceafăr,\nȘi brațele prelungind incendiul amurgului din cântec,\nC-un diamant de zboruri taie sticlos albastrul,\nCu degetul pe gușa înfiorată a flintei,\nE o privire joasă și o plecare-n brumă,\nE respirația oprită cu iedera pe buzele vacanței.\n\nÎn anotimp aroma trecută prin storurile trase,\nPrecizează chiotul despărțirii ca o panglică funerară,\nÎngenunchiază izvorul ca un cerb printre acești ienuperi,\nAruncă în tufișuri ochiul ca un ban de aramă.\n\n(...)\n\nCu un toiag învie în literă un șipot,\nȘi glasul să răsune prin cereștile butii,\nSă se reverse vinul acumulat de veacuri,\nDistins în văz misterul din floare și din taur,\nMiracol ce se-ntrece în spirit și în vierme,\nÎn fructul de-alun și-n suplă plutirea rândunicii,\nCu lacrima ascunsă a timpului și-a ierbii.\n\n(...)|3018
Nichita Stănescu|Asasinare|Lapte de dihor supt în scorbură,\npietre albe, tocite de râu,\nşi tu călare pe inorog, vergură,\nşi panglica trupului meu - frâu\n\nNu se-nfioară nimic. Statică stea.\nFiecare literă are fiinţe\nîn ea,\nşi nefiinţe\n\nSă-l omorâm cât mai repede pe A,\nsă-i eliberăm pe închişii lui.\nDacă poţi, dumneata\nbate-i în strigare un cui.\n\nSe trece ora. Începe ploaia.\nSe ridică zorii şi se aude\nvum behăie oaia.\nMai repede... până n-ai mâinile ude.|1341
Tristan Tzara|A sări alb cristal|lui m ianco\n\npe o unghie\nmașină de cusut descompusă în altitudine\ndezorganizează bucățile de negru\nvezi fugă galbenă\ninima ta e un ochi în cutia de cauciuc\nînfinge-o într-un colier de ochi\nlipește mărci poștale pe ochii tăi\n\ncai se duc norvegia strânge\nbijuterii versuri roată uscată\nvrei? plânge\nlinge strada urcându-te pe voce\n\nabraham se îmbie singur în circ\ntutun în oasele sale fermentații\nabraham se îmbie singur în circ\nurină în oase\nroata cailor are lămpi electrice în loc de capete\nurcă urcă urcă urcă\narhiepiscop albastru ești o vioară de fier\nși cloncănit cloncănit\nverde\nnumerale\n\nTraducerea: Yigru Zeltil|4092
George Coşbuc|Pe dealul Plevnei|E-n amurg. Pe deal bulgarul\nLiniştit îşi mână carul.\n\nRoţile nu ştiu că plânge\nDealul, pe-unde omul mână;\nNu ştiu boii, că-n ţărână,\nPe-unde trec, e numai sânge.\n\nNoaptea-ncet, încet scoboară,\nLilieci prin aer zboară.\nPe-unde-a fost cumplire-odată\nDoarme-acum întreaga fire,\nPeste-un iad de zvârcolire\nCade-o pace-ntunecată.\n\nNumai luna e pe lanuri\nDar mai sus, pe sub rădanuri,\n\nUnde-a curs fierbinte plumbul,\nDuhuri vin din vreme-n vreme,\nCât e noaptea-n dealuri geme\nŞi se zbuciumă porumbul.|657
Dimitrie Bolintineanu|La România|Astfel cum se-nclină crinul\nFără viaţă şi color,\nCând un vierme-i roade sânul\nFraged şi desfătător;\nAstfel, dulce Românie,\nTu începi a te fana,\nŞi nimic n-aduce ţie\nViaţa şi mărirea ta!\nDragă, moartea locuieşte\nChiar în sânul tău frumos.\nUnde mergi ea te-nsoteşte;\nOrice faci e de prisos.\nCând în dorul ce te-abate\nTu încaleci să combaţi,\nUn fiastru urcă-n spate\nŞi iţi zice să abaţi!\nCând pe râul organizării\nVasul tău vrei a-l purta,\nUn fiastru, al pierzării,\nPune mâna-n cârma sa.\nUnde mâna ta plăcută\nScrie fericire,-amor!\nAltă mână nevăzută\nScrie-ndată: ură, dor!\nCând tu faci o faptă bună\nFiii tăi o veştezesc,\nRozele p-a ta cunună\nCum le pui se ofilesc!\nŞi speranţa ta se curmă!\nCu nimica nu te-mpaci!\nToţi s-arată pentru cârmă;\nDar eu nu mai văz cârmaci!|2836
Radu Gyr|Cuplu|Am fost pe hellespontice ținuturi\neu, poate, Daphnis, tu suava Chloe,\nsau Hero tu, eu Leandru, smulși în voie\nde ale mării dornice săruturi...\n\nDar ce ne pasă țărmul încotro e,\ncând nu avem sfârșituri și-nceputuri?\nCa timpul curgem dincolo de luturi,\nde frunza de cucută și aloe.\n\nTu, veșnic harfă, pururea eu strună,\neu treaptă, tu covor ce-o-nveșmântează,\nTu, floare neculeasă de furtună.\n\nIar eu tulpina ta precum o rază,\ntu ramura, eu pasărea din lună,\ntu clar izvor, cu gura ce-nsetează.|3870
Nichita Stănescu|Ascultă-mi mâna, iarbă de armindeni|Ascultă-mi mâna, iarbă de armindeni,\ncum te mângâie cald și drag pe pântec,\no, verde pur, țâșnit de pretutindeni,\ndin ziduri și din brazde și din cântec...\n\nLa noapte poate, în ultimul răsuflet,\ncu luna coborâtă lin pe muguri,\ncu pumn de-arginți ți-oi arunca în suflet.\nDar cel de-acum, te voi iubi de-a pururi.\n\nAscultă-mi mâna, iarbă de armindeni.|1342
Cincinat Pavelescu|Reîntoarcerea|Ai vrut să viu, și am revenit.\nCăsuța albă mă primește\nZâmbind din pragu-i înflorit.\n\nȘi lacul, care oglindește\nUn colț din cerul infinit,\nMă recunoaște, deși chipul\nMi-l văd în ape-mbătrânit!\nUite, cireșii din livadă,\nDin umbra-n care stau pitiți,\nCe blând s-apleacă să mă vadă!\nO, câte crăci le-am rupt cu zmeul,\nCu câte pietre-n ei n-am dat,\nDar toate toamnele trecute\nO primăvară le-a-ngropat!\n\nȘi câinele de lângă vatră,\nBătrân și el, m-a-ntâmpinat\nNeliniștit, dar nu mă latră.\nPădurea, parcă de aramă\nÎn toamna care s-a lăsat,\nPe glasul vântului mă cheamă.\nCa niște păsări ostenite\nSe strâng un stol de amintiri,\nȘi-un val de tainice simțiri\nÎn ochi o lacrimă-mi trimite...\nPodoaba florilor e moartă,\nDar tot e veselă grădina\nAmurgu-și tremură lumina\nÎn frunza duzilor din poartă.\n\nAici e bine. Simt că viața\nMi-ar curge lină și cuminte;\nAici e bine. Mă simt tânăr\nNaiv și bun ca mai-nainte.\nDa, tot mi-e scump aicea: casa,\nGrădina, câmpul și pădurea.\nDar ce gând rău îmi strigă-n taină:\nCă fericirea e aiurea?!|372
Magda Isanos|Triumful iubirii|"As vrea sa fiu ca aerul usoara\nsi sa ma sui la cer si sa-l sarut\nde bucurie ca se desfasoara\ndeasupra mea si-a ta si c-a facut\nsa ne-ntalnim mereu in cate-o stea,\nla care inca de copii priveam\ncand rasarea-n anume ceas la geam,\nsi eu si tu spuneam:""E steaua mea!"".\n\nSi-asemeni stelei va fi fost si-o carte\ncare-n aceeasi vreme sa ne placa\nmie-ntr-o parte, tie-ntr-alta parte\na stramtei lumi; si cine stie daca\nne-am despartit candva cu-adevarat\nprivirile pe cer si pasii pe pamant,\nde vreme ce ni s-au amestecat\nintr-un universal si orb alint...\n\nTii minte limba-n care mi-ai vorbit\nintaia oara, si-n ce tara-anume,\nsi cate trupuri am schimbat si nume,\ncand trecatoare morti ne-au adumbrit?\nEu nu mai stiu, dar amintirea ta\ne ca un fir pe care-l simt prin vreme,\nsi nu m-as rataci si nu m-as teme\ndecat in clipa-n care m-ai uita.\n\nAtunci, atatea lumi ce plamadira\ncu truda lor fiinta noastra, una,\ns-ar sparge-n haos pentru totdeauna\nca sa desfaca ceea ce-mpletira.\nDin cer, ca dintr-un pom, cand s-ar desprinde,\nciocnindu-se bezmetice-ntre ele,\nca focuri de-artificii; si din stele,\nca la-nceput, un soare s-ar aprinde,\nimprastiind pe-ntinderea albastra\nnoi sateliti, ca viata n-o sa stea...\nsi fiecare, surghiunit pe cate-o stea,\nam astepta-o seara la fereastra\nsi-am spune tresarind:""E steaua mea!""."|1069
Cincinat Pavelescu|Se roagă cartea...|Aruncați-mi o privire-ndurătoare!\nBiet volum, uitat de vreme și de lume,\nFără scoarțe, fără titlu, fără nume...\nSunt ruina unui secol care moare.\n\nPoate sunt o carte dulce și intimă,\nUnde jalea unui suflet se răsfrânge,\nPoezia dureroasă care plânge\nO iubire nențeleasă și sublimă?\n\nAm fost scrisă-n ceasuri albe de veghere,\nÎn genunchi lângă mormântul unei mame;\nPoate sunt dezlănțuirea unei drame\nPrinsă-n ritmul unui cântec de durere?\n\nCine știe câte lacrimi de fecioară\nN-au sorbit aceste pagini altădată...\nCâte inimi n-a făcut oare să bată\nVersul meu ce plânge trist ca o vioară?\n\nAruncați-mi o privire-ndurătoare,\nCel puțin de-nduioșare la gândirea\nCă în mine îngropatu-și-a simțirea\nO ființă, o nălucă trecătoare!|376
Gellu Naum|Debarcaderul|1\nÎmpinsă de o rafală precaută\npe orizontul cel mai lung și mai pierdut\nagonisim minunile și restul\n\n\n2\nMai jos lângă debarcader seducătorii ne pun căpșune pe buze\nEroarea inocenței ne-a strălucit pe frunte\nși cerul ne-a înmiresmat spinările\n\n\n3\nAcolo se petrece ritualul de anihilare\n(ca un tandem feeric ne zvârcolim în ceață)\n\n\n4\nMă zgârii singur în somn Mă zgârii pe față Aleluia\n\n\n5\nOh m-aș culca în pălăria ta de lână\n\n\n6\nNuntă și doliu E de ajuns să te gândești\nla îndârjita mea muțenie\n\n\n7\nAșteaptă să se coaguleze opiniile\nîn problema aceea distrusă|4659
Octavian Goga|Ziua|În zorii albi, senină dimineaţă,\nTu-mi pari o fată mândră de la ţară,\nVenită la oraş întâia oară,\nCu gând curat şi rumenă la faţă.\nTe prinde însă-n blestemata-i gheară,\nTe zbuciumă vârtejul de viaţă,\nDin mii de guri minciuna lui te-nvaţă,\nStropindu-te cu tină şi ocară...\nInsulte cad, batjocura te arde,\nLa orice pas culegi o nouă vină\nÎn rătăcirea ta pe bulevarde.\nAşa pe rând te-ntuneci şi, spre sară,\nDe praf, de fum şi de păcate plină,\nTu te prăvali sfârşită şi... murdară...|1707
George Topîrceanu|Somnul|Când numai luna singură din noapte\nVeghează din întinderea albastră,\nŞi când o rază albă, visătoare,\nS-a strecurat sfioasă prin fereastră\nŞi-a adormit pe pernă, lângă tine, -\nAtunci din cer, cu aripi nevăzute,\nCopilul morţii - somnul - tainic vine,\nPe ochii-nchişi, uşor să te sărute...\n\nTu, dragul meu, dacă te simţi prea singur\nŞi n-ai pe nime-n camera săracă\nDecât un nou duşman şi oaspe: foamea...\nÎnchide ochii! Foamea o să-ţi treacă,\nŞi fără veste somnul îţi aduce\nO masă cu împărăteşti bucate, -\nBelşugul unei lumi mai fericite,\nCu soare cald şi parcuri, şi palate...\n\nŞi nu te miri, aşa firesc îţi pare,\nCând vin din trista lor singurătate\nIcoane scumpe de odinioară,\nFiinţe dragi, de mult înmormântate.\n\nO, înger blând, alinător durerii!\nDe pe cernita sufletului-zare,\nRidică-mi vălu-n fiecare noapte\nSă văd splendoarea lumii viitoare!...\n\nMi-aduc aminte...-n serile de iarnă,\nLa gura sobei, - fără să-mi dau seama,\nMă cuprindeai în braţe moi de visuri,\nCând îmi spunea poveşti frumoase mama...\nŞi-acuma simt singurătatea rece\nŞi tot pustiul nopţilor târzii.\nTe chem să-mi vindeci sufletul, o clipă, -\nDar în zadar te chem, - că nu mai vii!\n\nO, vino iar... şi să-mi aduci cu tine\nIubitul chip de care sunt departe!\nAtâta am, în lumea asta mare,\nŞi răutatea lumii ne desparte...\nSărută-mi ochii! - Dintre ea şi mine,\nPieri-va ca prin farmec depărtarea:\nZâmbind frumoasă îmi întinde gura\nŞi-n vis e-atât de dulce sărutarea...|2966
George Topîrceanu|Misterul nopţii|Stelele clipesc întruna\nCălătoare-n infinit,\nCeru-i luminos şi luna\nChiar acum a răsărit.\n\nPeste-a nopţii feerie\nAdie vântul încetinel.\nCompunând o poezie\nGândul meu zboară către el!\n\nTotul doarme prins de vraje\nFarmec blând, misterios,\nNumai eu mai stau de straje,\nAh, cât e de frumos!\n\n(Poetului Victor Ef.)|721
Leonid Dimov|În noaptea decolorată şi pustie|În noaptea decolorată şi pustie\nSe-aud trompetele de hârtie\nCumpărate de la moşi.\nPriveşte cât suntem de frumoşi\nAcolo-n vitrina fotografului de cartier,\nAlături de măcelar, de fata popii, de bijutier,\nŞi cât de bine ne-nţelegem, deşi suntem certaţi,\nSub becul de 1000 de waţi\nDin dreapta sus -\nUite ne-au adus,\nDe la şcoală, fetele\nSă le iscălim carnetele,\nUite-o şi pe baba din Avrig\nCare-a murit astă-iarnă de frig,\n(Neavând la îndemână alte fiinţe,\nFotograful a pozat-o vânzând seminţe),\nUite-l şi pe copilul acela cu balon,\nUite-l şi pe negustorul scăpătat, Milion...\nParcă se lasă o boltă de viţă plină\nPeste toţi cei ce ne-am adunat în vitrină,\nÎn costumaţii cadrilate cu nasturi de sidef -\nŞi-mi miroase a pogribanie şi a chef.|943
Nichifor Crainic|Terţine Pentru Mâna Ta|Am poposit pe panta-nfiorată\n De soarele ce-n ochi îţi tremura\n Şi mâna ta mlădie, luminată\n\n Ca un grumaz de lebădă, târa\n Pe fruntea mea o dâră de jăratic\n Era o zi de vară şi era\n\n Un vânt îndemânatic şi molatic\n Ş-in păr îţi răsfira îmbătător\n Mirosul viu al cimbrului sălbatic.\n\n Sub braţul tău visam şi mi-era dor\n Şi tot mai dor de degetele tale\n Să mă topesc în desmierdarea lor.\n\n Părea că-n floarea mâinii tale pale\n Setoasa inimă mi s-a-ngropat\n Ca o albină-n pâlnii de petale.\n\n Iar împrejur, părea redeşteptat\n Şi smuls de-a ta fermecătoare mână\n Un dor cu dorul meu îngemănat :\n\n Ca namile târându-se-n ţărână\n Din largul zilei ce le-nfierbânta\n Colinele culcate într-o rână\n\n Cerşiau, setoase, desmierdarea ta.|1284
George Bacovia|Unei Fecioare|Duduia vesnic citeste ;\nStie clavirul, picteza\nSi nopti de-a randul vegheaza,\nSi poate, de-aceea slabeste.\n\nSe crede, si unii o spun\nDar totul ramane secret\nDuduia viseaza-un poet,\nBizar, singuratic, nebun.|630
Radu Gyr|Fântânar|Am tot săpat fântâna mea, pe-o rână,\nsau în genunchi, cioplind în rocă trepte.\nScrâșneau colți tari și prăvălișuri drepte,\nîn beznele holbate sub țărână.\n\nAdâncu-ntreg părea să mă aștepte;\nvuia, ca orga, noaptea din fântână.\nIzvorul, adormit cu fruntea-n mână,\nchemase târnăcopul să-l deștepte.\n\nTrudii în lumea mea subpământeană,\ncu-nverșunare crâncenă și-amară.\nSăpam, și tremura câte-o icoană\n\nîn fiecare strop de undă clară.\nIzbeam cu ranga-n cremenea din stană\nși-n fund curgea un susur de vioară.|3897
George Topîrceanu|Decorul|Sus, pe dealuri, Toamna pune\nmiriști galbene-n lumină,\narături ca de cărbune\nși mohoare de rugină.\n\nRânduri-rânduri, spre câmpie\nse perindă nori de plumb\npeste larga simetrie\nde coline cu porumb.\n\nIar când soarele străbate,\nluminând peisajul vast\nde dreptunghiuri colorate\nîntr-un limpede contrast,\n\nSaltă-n valuri jucăușe\nși foșnește lung sub soare,\ncu mătasă la pănușe,\nmămăliga viitoare...|691
Adrian Păunescu|Noaptea dinaintea primaverii|Cu floarea ploii intre dinti\nSi cu-un cutit de apa-n maini,\nVoi spinteca taceri fierbinti\nSub tainicul latrat de caini.\n\nE noaptea fara de hotar\nSi ploua fara de cuvant\nSi lacrimi vechi in ochi tresar\nSi-un foisor in cer s-a rupt.\n\nLas floarea ploii pe-un fagas,\nCutit de apa nu mai am,\nIn intunericul de pasi\nSar caii speriati in ham.\n\nSclipesc noroaiele-mprejur\nLa fulgerul intermitent,\nStau norii ca-ntr-un abajur\nInsurubati in continent.\n\nSi-mi creste floarea ploii iar,\nSi-mi cade catre dinti pe chip\nCutit de apa jugular\nSi mi se face dor sa tip.\n\nDati ploaia lumii mai incet\nCa sa se poata auzi\nCum inima unui poet\nMai face - n miezul noptii zi.\n\nCutit de apa-n dreapta mea\nSi floarea ploii intre dinti\nCe neguri voi mai spinteca\nDe dorul zorilor fierbinti?\n\nSi iarasi toate cate-au fost\nDevin ce-au fost in mod firesc\nSi nu mai are nici un rost\nCa lacrima sa mi-o pazesc.\n\nSi-adorm ca un iesit din minti\nLa umbra unei negre paini,\nCu floarea ploii intre dinti,\nCu un cutit de apa-n maini.|2366
Nicolae Labiş|Nu-mi mai scrie, mamă|Nu-mi mai scrie, mamă, vorbe de alean,\nNu mi te mai plânge,\nȘi pe mine frigul toamnei, prin suman,\nSufletul mi-l strânge...\nPoate m-aș întoarce să muncesc în sat-\nCine nu îndură?\nDar prea mult în suflet tata mi-a turnat\nDar de-nvătătură...\nDe la muncă aspră, pe cât poți să cruți\nSoru-mea Marie,\nMai dă-i timp de carte și de joc. De nu-ți\nIa mult timp, mai scrie...|1653
Radu Gyr|Femios|Și după ce-a strivit sub tălpi ciclonul\nși-a Circei dulce vargă și ciclopii,\nUlisse-ntors la Curtea Penelopii\nși-mpurpură cu arc tesalian tronul.\n\nDe-a valma pețitorii, jos, ca snopii...\nDoar cel care cântase Ilionul,\npoet cruțat, punea pe liră zvonul\nfurtunilor, cu iambii și cu trapii.\n\nIerta Ulisse strunele de aur.\nSta vinu-n cupe și-n frigare iedul,\nun cer marin curgea spre Epidaur,\n\nîși fumega mireasma trepiedul\nși, mirt purtând pe fruntea lui și laur,\nardea-n lumină ca un zeu aedul.|3898
Tudor Arghezi|Vînt de toamnă|E pardosită lumea cu lumină,\nCa o biserică de fum și de rășînă,\nȘi oamenii, de ceruri beți,\nSe leagănă-n stihare de profeți.\nRece, fragilă, nouă, virginală,\nLumina duce omenirea-n poală,\nȘi pipăitu-i neted, de atlaz,\nPune găteli la suflet și grumaz.\nPietrișul roșu, boabe, al grădinii,\nÎi sînt, bătuți și risipiți, ciorchinii.\nPlocate grele se urzesc treptat\nÎn care frunzele s-au îngropat.\nDin învierea sufletului, de izvor,\nBeau caprele- amintirilor,\nȘi-n fluierul de sticlă al cintezii\nSe joacă mîțele cu iezii.\nDeosebești chemarea pruncului în vînt\nCîntată de o voce din pămînt.\nNăscut în mine, pruncul, rămîne-n mine prunc\nȘi sorcova luminii în brațe i-o arunc.|4242
Victor Eftimiu|Parisul acuma...|Parisul acuma-i o carte închisă,\nNu-i nimeni la pândă sub vechile-arcade,\nNu-i nimeni în parcuri, pe poduri nu-i nimeni\nŞi nicio lumină pe ape nu cade…\n\nÎncepe un clopot prelung şi răsună…\nDin clopot în clopot chemarea pătrunde,\nŞi-n unde, sub bolţile vechilor poduri,\nProfunde acorduri ecoul răspunde.|2104
Mihai Eminescu|Noi amândoi avem același dascăl|Noi amândoi avem același dascăl,\nȘcolari suntem aceleiași păreri...\nUnitul gând oricine recunoască-l.\nCe știi tu azi, eu am știut de ieri.\nDe-aceleași lucruri plângem noi și râdem...\nNon idem est si duo dicunt idem.\n\nTu zici că patria e-n decădere,\nDe râs și de ocară c-au ajuns;\nCând cineva opinia mi-ar cere,\nEl ar primi tot astfel de răspuns,\nCa de rușine ochii să-i închidem:\nNon idem est si duo dicunt idem.\n\nCăci din adâncul gândurilor tale\nRăsare ură din al meu amor.\nTu ai vrea tot să meargă pe-a sa cale,\nEu celui slab îi sunt în ajutor.\nCu-același gând, noi totuși ne desfidem:\nNon idem est si duo dicunt idem.\n\nPe mine răul, deși râd, mă doare,\nMă ține liniștea vieții-ntregi;\nIar tu uiți tot la raza de splendoare\nCe-o varsă-asupra ta a lumii regi...\nȘ-ai vrea cu proprii mâni să ne ucidem:\nNon idem est si duo dicunt idem.\n\nE greu a spune ce deosebire\nNe-a despărțit, de nu mergem de-a valma.\nȘi s-ar vedea atunci fără-ndoială\n...\n\nCând noi ne-am scoate sufletele-n palmă,\nCa-ntregul lor cuprins noi să-l deschidem:\nNon idem est si duo dicunt idem.|1184
Lucian Blaga|Alean arhaic|Acolo-n țara nimănui\nprivighitori s-abat prin an\nși cântă fără temei\npe munte unde-am stat noi doi,\nla loc de blestem și alean.\n\nPe munte unde-am stat noi doi\nși-n freamăt s-a-mplinit ursita,\nc-un corn în fruntea lui de basm\nun murg să vie, cum aș vrea!\nSă-mi sape groapa cu copita.\n\nUn murg să fie, nu al meu,\nci năzdrăvan și de pripas,\nacolo-n țara nimănui\nsă mă îngroape, unde-n gând\ndin ceasul cela am rămas.\n\nȘi-apoi prin țara nimănui\nprivighitori de foc în an\nsă cânte lung și cu temei.\nPe munte unde-am stat noi doi\nla loc de blestem și alean.\n\n(1943-1946)|3271
Radu Gyr|Cișmigiu de vară|În bărci, îndrăgostiţii despică lacul plan.\n(Prin parcuri, fericirea e, uneori, concretă.)\nUn domn corect citeşte pe bancă o gazetă,\nvisează o dudue în mână c'un roman.\n\nPlutesc, prin straturi, crinii pe aripi de serai\nşi e un dans molatec de gladiole svelte...\nÎntr'un careu, copiii, cu joc de mici unelte,\nclădesc, râzând, castele, îngenunchiaţi în praf.\n\nCurând, încep să sboare castelele spre cer\nîn vântul serii care le dă, perfid, ocolul.\nTreci, meditând pe-alee că-i foarte vechi simbolul\nşi-amar zâmbeşti la jocul acesta efemer.|1753
Grigore Alexandrescu|Nebunia si amorul|În niste fabule un poet scrie\nCa Nebunia si pruncu-Amor\nSe jucau singuri pe o câmpie,\nÎn primavara vietii lor.\n\nStiti ca copiii cu înlesnire\nGasesc sujeturi de neunire;\nEi dar odata se gâlcevira\nPentru o floare ce întâlnira.\n\nStriga Amorul în gura mare;\nCealalta, însa, minut cumplit!\nÎl izbi-ndata atât de tare,\nCât de lumina ea l-a lipsit.\n\nAdânc copilul simti durere,\nRamânând astfel fara vedere.\nTrista lui muma jalba porneste\nL-al sau parinte, stapân ceresc:\n\nVa razbunare, se tânguieste;\nCu ea toti zeii compatimesc.\nMars si Apolon, mai c-osebire,\nArata mumei a lor mâhnire.\n\nS-aduna sfatul cel fara moarte\nSi hotarâra în obstea lor\nCa Nebunia în veci sa poarte,\nSa cârmuiasca pe orbu-Amor.\n\nAceasta dreapta, grea osândire.\nDin ziua aceea lua-mplinire;\nDin ziua aceea sunt împreuna,\nSi Nebunia-l tine de mâna.|2991
Radu Gyr|Somn|Nu mai despic cu brațul nici talazuri,\nnici nu mai urc cu pasul piscuri dulci.\nTu, noapte, crești, tu, inimă, te smulgi,\nvoi, piersici, năvăliți peste zăplazuri.\n\nIar tu mă-ngropi sub viscole de fulgi,\no, somn adânc, o somn fără zăgazuri,\nvărsat ca gerul lunii peste iazuri,\nîntins deasupra lumii ca un giulgi.\n\nCi-n somnul meu tot mai lucesc pleșuvii\nși caștii munți urcați fără istov.\nMai spumegă sălbaticele fluvii\n\nunde-am rămas pierdut ca un ostrov,\nși tot mai vin în pragul meu heruvii\nsă-mi zvârle-un pumn de lacrimi pe ceaslov.|4052
Tudor Arghezi|Păcatul|"Pomul pe care Domnul îl oprise\nFăcea de toate, și caise,\nSmochine, chitre, pere moi și prune,\nCare de care mai grase și mai bune,\nCastan cu fel de fel de crăci,\nCu flori, miresme și murmure. Căci\nÎn Paradis se îmbinau deodată\nTot bunătăți din lumea toată.\n\nSă nu te-ndemne gîndul : "" Ia și papă ? ""\nSă nu îți lase gura apă\nȘi să mai ții porunca minte\nA sfîntului și bunului Părinte ?\nÎnger să fii, și tot ți-ar fi dat brînci\nInima - vai ! - să rupi și să mănînci,\nNecum să fii băiat și fată,\nLa pomul care da și ciocolată.\n\nEi se uitau la poame, iar pe\nCopac se-ncolăcise ispititorul șarpe,\nȘi ochii lui de mîță , aurii,\nÎi împingeau să guste pe copii,\nCare dădeau copacului tîrcoale,\nMăcar din portocale ;\nCă se cojesc mai mare dragul,\nNejerpelite cu briceagul.\n\nCe-or fi mâncat, ce nu vor fi mîncat,\nDestul că au căzut în greu păcat.\nBa de abia atuncea, mi se pare,\nLi s-a deschis mai bine pofta de mîncare\nȘi-au învățat în Raiul din pădure\nDe-abia să sară legea și să fure.\n\n-Tudor Arghezi -VERSURI - 1980"|4194
Nichita Stănescu|Cântec (7)|Inima se vărsa printre coaste,\nsufletul cădea în fluturare.\nSe ţineau de inelare, mîinile noastre,\nîntr-o veche, grea înserare.\nEu mă rugam la umărul tău,\nmă rugam cu un fel de cuvinte albastre.\nMă rugam astfel, mereu, \npînă se-năspreau secundele noastre.\nTu erai piatra, tu erai norul, \ntu erai vulturul, tu erai ora \ndin care-şi curmau asupră-ne zborul \nsecundele dîndu-se tuturora.\nAstfel ne trecea viaţa, astfel muream, \ndeveneam transparenţi, de gheaţă.\nPriveliştea lumii trecea ca prin geam \nprin lipsa noastră verticală de viaţă.\nNumai păsările lovindu-se, foarte mirate, \nîn noi îşi vărsau zborul.\nEu mă rugam în cuvinte ciudate.\nTu erai piatra, tu erai norul.|1364
Mihai Eminescu|O, rămâi, rămâi cu bine...|O, rămâi, rămâi cu bine\nDeși-n sufletu-mi te port,\nN-avuși sânge tu în vine\nȘi născut ai fost tu mort.\n\nDa, amor fără de nume\nCe în veci am tăinuit,\nUmbră-ai fost în astă lume\nȘi o umbră ai pierit.\n\nCe m-apuci de gât, iubită,\nDe ce plângi și de ce tremuri?\nÎn cenușa părăsită\nNu aprinzi tu alte vremuri.\n\nÎn zadar mă ții în brațe,\nÎn zadar îmi plângi pe piept,\nPentru-a-ți spune neadevărul\nAl meu suflet e prea drept.\n\nAm iubit în tine visul\nTinereții mele scump,\nDar se duce tinerețea-mi\nȘi din suflet eu te rump.\n\nAstăzi trece tinerețea-mi,\nEa în ochii mei se stinge\nEu te văd o umbră albă\nUn corp alb fărăr de sânge.\n\nCu a vieții mele flăcări\nAu trecut ș-a ta viață\nȘi asupra ta se lasă\nNendurații-mi ochi de gheață.|1192
Anton Pann|Călătorul şi stejarul|"Un călător ostenind.\nŞi la un stejar sosind,\nSubt umbra lui a şezut,\nSă răsufle un minut.\nAci un bostan fiind\nŞi în el pepeni zărind,\nMergînd, unul a luat\nŞi supt copaci l-a mîncat.\nDeci ochii-n sus ardicînd,\nGîndea-ntru sine zicînd\n""Ce lucru nepotrivit\nDumnezeu a rînduit!\nCă la un copaci asfel\nSă facă rod mititel,\nIar la un vrej slab pe jos,\nAşa rod mare şi gros!""\nPe cînd aceste gîndea\nŞi cu ochii-n sus privea,\nO ghindă s-a slobozit\nŞi toma-n nas l-a izbit.\nAtunci el nasul suflînd\nZise iar într-al său gînd:\n""Ce nesocotit sînt eu!\nBine-a făcut Dumnezeu.\nDar de nu era rod mic\nŞ-era pepene, cum zic,\nAşa-n cap de mă lovea,\nAci-n loc mă adormea.\nIar de era vrun dovleac,\nApoi nu-mi mai dam de leac.""\n\n\nMulte un fel să gîndesc\nŞi altfel să potrivesc."|241
Tudor Arghezi|Tîrziu de toamnă|Prin singurătatea lui brumar\nSe risipește parcul, cît cuprinzi,\nÎnvăluit în somnul funerar\nAl fumegoaselor oglinzi.\n\nCăci prin mijloc, bolnav de mii de ani,\nÎntunecat în adîncimi un lac e-ntins\nȘi sîngele, din vii și din castani,\nPe fața ruginie a undelor s-a prins.\n\nTristețea mea străvede printre arbori zarea,\nCa-ntr-un tablou în care nu-nțelegi:\nBoschet sau așteptare oprește-n fund cărarea ?\nȘi liniștea-i ecoul buchetelor pribegi.\n\nSpital de întristare, de căință,\nÎn care-ți plîngi iubirea nentîmplată\nȘi-ți amintești cu dor, cu-o suferință,\nFăptură nentîlnită niciodată.\n\nMolifti, cîțiva, s-au întîlnit departe,\nPe cînd murmurul parcului se roagă ...\nSe-nchide înserarea ca o carte\nȘi sufletul în foi, ca o zăloagă.\n\nTudor Arghezi - VERSURI - 1980|4228
George Topîrceanu|Fum|Vis albastru al Naturii!\nCum se-nalţă-ncet din sfera\nPământeştilor combustii, spre azur,\nSpre Infinit,\nCu podoabe ireale decorează atmosfera\nAnunţând Nemărginirii opera unui chibrit.\n\nColonade fără număr leagă cerul cu pământul\nŞi-n ogeagurile albe stau înfipte...\nDar acum\nPeste case, ca o mare de lumină, trece vântul\nSpulberând arhitectura colonadelor de fum.\n\nDin cădelniţi şi din pipe prin văzduh se întretaie\nFum albastru de tămâie\nCu fum galben de tutun,\nOri pluteşte-n trâmbe albe peste câmpuri de bătaie\nFumul sângelui şi-al morţii,\nFumul gurilor de tun...\n\nAlteori, din mari dezastre izvorăşte ca un fluviu,\nDar cu aceeaşi nepăsare îl primeşte cerul trist:\nDin incendiile Romei,\nDin Stambul\nSau din Vezuviu,\nDin altarele lui Buda sau din templele lui Crist.\n\nOrientul îşi înalţă fumul greu de mirodenii:\nVisul pagodelor albe şi-al fachirilor gângavi.\nMiazănoapte, ceaţa deasă care-nchipuie vedenii,\nIar Apusul, fum de fabrici,\nJertfa turmelor de sclavi.\n\nSus, în spaţii reci, adună cataracte de zăpadă.\nLungi corăbii, la hotarul infinitului, străbat\nAltitudini glaciale care-amestecă grămadă\nCu buhai de pe Negoiul aburii din Eufrat.\n\nSunt acolo scări înalte, străvezii ca floarea spumii.\nDar cu ochii către ele, în zadar aştepţi mereu\nSă se clatine azurul din catapiteazma lumii\nŞi pe treptele de marmur să coboare Dumnezeu...\n\nFum! Învăluie pământul ca să-l apere de soare.\nFum! Cu-ncetul ne cuprinde şi ne strânge ca un zid\nŞi ne-năbuşe de veacuri în rotundă închisoare\nCu ferestre de lumină care nu se mai deschid.|703
Radu Gyr|Și când tăticul s'o fi dus...|Mai e puțin, mai e puțin,\nși plec în praf, în stea și'n crin.\n\nAzi, piersic vechi ce stă să cadă,\nși mâine: brumă, zări, zăpadă.\n\nȘi când tăticul s'o fi dus\nsub fluturi jos, pe zodii sus,\n\nîn urmă-i, mic seraf bălai,\ninel suav, crâmpei de rai,\n\ntu, pui plăpând de promoroacă,\nîntr'o grădină, într'o joacă,\n\nsă rupi din iarbă stea cu foi,\nluceafăr verde de trifoi,\n\nsă-l legeni, lung, în mâini senine,\nșoptind: tăticul e cu mine.\n\nApoi să prinzi pe flori de pluș\nun licurici sau cărăbuș,\n\nsă-l culci pe-obraji de pergamută\nzâmbind: tăticul mă sărută.|4044
Emil Brumaru|Clipa cea lentă|Fără-ndemn intrăm în toamna\nCântecului plin de frică.\nNici o aripă de înger\nAerul nu-l mai despică.\n\nMâna spre pământ se lasă,\nPipăie-ntre ierburi rana\nLarg deschisă. De sub pietre\nŞerpi clociţi prelingu-şi zeama\n\nCe-o sorbim c-o poftă veche\nPână mintea ni se strică.\nFără rost intrăm în toamna\nSufletului plin de frică...|2497
Nichita Stănescu|Dezâmblânzirea|De mult negru mă albisem\nDe mult soare mă-nnoptasem\nDe mult viu mă mult murisem\nDe visare mă aflasem\nVino, tu, cu tine toată\nca să-ntruchipăm o roată\nVino, tu, fără de tine\nCa să fiu cu mine, mine\nO răsai, răsai, răsai\nPe infernul meu, un rai\nO rămâi, rămâi, rămâi\nPalma bate-mi-o în cui\npe crucea de carne\ncând lumea adoarme.|3534
Zorica Laţcu|Focul|Casuta mea de scanduri s-a aprins.\nArdea in noapte. Focul a cuprins\nSi tinda si odai si coperis.\nVoiam sa ies din casa pe furis\nC-o legatura-n mana. N-am putut.\nIn val de flacari albe m-am zbatut.\nVecinii toti dormeau, si de-nzadar\nPlangeam inchisa-n grinzile de jar.\nSi ca sa pot scapa din casa mea.\nAm lepadat si haina caci ardea,\nSi-am aruncat si legatura-n foc.\nMa-nabuseam si nu vedeam deloc.\nCuprinsa de uimirea mortii stam,\nIn oarba nemiscare asteptam\nSa arda-n mine tot sa fiu un scrum,\nSi vantul sa ma vanture pe drum.\nAm auzit un zvon de prabusiri\nSi casa mea pieri; subtiri, subtiri...\nSe ridicara palele de fum\nSi-n goliciunea mea porni la drum.\nCerseam lumini si-n pragul noptii reci,\nS-au fost deschis' zari albe de poteci.\nCurata ca o candela-n altar,\ncu trupul plin de rani dar greu de har,\nM-am pomenit urcand pe scari ceresti\nSpre miezul Dragostei Dumnezeiesti\nStiam de-acum ca focul fu apus\nIn casa mea, de Mana lui Iisus.|4356
Mateiu Ion Caragiale|Boierul|Pe-o culme, lângă-un iezer, durează-o mănăstire\nBoierul... Mult bătrân e: dinţi nu mai are-n gură,\nPosteşte, se grijeşte, bârfeşte şi strâmb jură,\nStă cuvios în strană şi zice din psaltire.\n\nE mic de stat, făţarnic, semeţ şi crud din fire,\nViteaz spătar fu-n lupte, dar azi când barba-e sură,\nCu dreapta se închină, cu stânga smulge, fură,\nDespoaie şi ucide în setea-i de hrăpire.\n\nDe neam e Basarabă, şi rudă cu Voievodul,\nDe bogăţii e putred şi-l blastămă norodul,\nDar, la Stambul, îl sapă Cislar-Aga harapul.\n\nŞi tocmai de Rusalii, când plin de veselie\nAşteaptă să-i sosească fermanul de domnie\nÎl prind cu pâri ascunse şi-armaşu-i taie capul.|3452
Mihai Eminescu|Ușoare sunt viețele multòra...|Ușoare sunt viețele multora.\nEi prind din zbor plăcerea trecătoare,\nÎn orice timp au clipa lor cu soare\nȘi-n orice zi le-apare aurora...\n\nDar spune, tu, copilă visătoare,\nDe-am fost și eu din rândul acelora,\nDe-mi ești și mie ce le ești altora,\nDe nu mi-ai fost o stea nemuritoare?\n\nTrăiam pierdut în umbra amorțirii,\nDeșarta-mi viață semăna cu spuma\nȘi orb eram la farmecele firii...\n\nDeodată te văzui... o clipă numa\nSimții adânc amarul omenirii...\nȘi iată că-l cunosc întreg acuma.|1233
Alexandru Vlahuţă|Sonet|Dar tu ţ-ei fi mai aducând aminte?...\nEram copii: primblându-ne-ntr-o sară,\nÎn umbr-a noastre mâini s-apropiară.\nCum tremura mânuţa ta fierbinte!\n\nŞi nu ştiu ce făcea să mi se pară\nCă,-n liniştea acelor clipe sfinte,\nDin gândul nostru se desprind cuvinte\nCe dau fiori albastrei nopţi de vară.\n\nAtât a fost. Privirea-mi, visătoare,\nTe-a urmărit cum te duceai, departe,\nPân te-a pierdut, ca-ntr-un apus de soare.\n\nE mult de-atunci. Azi, răsfoind o carte,\nGăsesc, uscată, între file,-o floare.\nO ştii?... Ce de viaţă ne desparte!...|205
George Tutoveanu|Iubire|Coboară-te-asupră-mi, iubire,\nDin slăvile bolții senine,\nA gândului chinuri mi-adoarme\nDe-a pururi, și du-mă cu tine.\n\nPrin lumea-ți de stele mă poartă,\nȘi basme de visuri mi-nșiră;\nDă codrilor glas de fanfare\nȘi mării acorduri de liră.\n\nAșterne-mi în cale seninul\nDin ceruri scăldate de soare,\nȘi-adânca enigmă-a vieții\nDezleagă-mi-o-n ochi de fecioare.\n\nSă-mi pară că totu-i lumină\nȘi farmec în magica fire...\nA gândului chinuri mi-adoarme\nȘi du-mă cu tine, iubire.|755
Nichita Stănescu|Cântec de dor|Mă culcasem lângă glasul tău.\nEra tare bine acolo şi sânii tăi calzi îmi păstrau\ntâmplele.\n\nNici nu-mi mai amintesc ce cântai.\nPoate ceva despre crengile şi apele care ţi-au cutreierat\nnopţile.\nSau poate copilăria ta care a murit\nundeva, sub cuvinte.\nNici nu-mi mai amintesc ce cântai.\n\nMă jucam cu palmile în zulufii tăi.\nErau tare îndărătnici\nşi tu nu mă mai băgai de seamă.\n\nNici nu-mi mai amintesc de ce plângeai.\nPoate doar aşa, de tristeţea amurgurilor.\nOri poate de drag\nşi de blândeţe.\nNu-mi mai amintesc de ce plângeai.\n\nMă culcasem lângă glasul tău şi te iubeam.|3503
Ion Minulescu|Amiază rurală|"E cald\nŞi lacul pare o hartă de noroi...\nE harta unei ţări după război,\nÎn care - dezgustat de-atâta murdărie -\nS-a sinucis şi ultimul broscoi,\nUn biet şcolar cu nota 3 la geografie...\n\nPe malul lacului,\nUn bou,\nO vacă,\nUn viţel\nŞi-un taur\nRecită Testamentul nou\nŞi poezia veche, din clasele primare:\n""Viitor de aur\nŢara noastră are!...""\n\nIar pe şoseaua comunală,\nCârciumarul,\nÎnvăţătorul,\nPopa\nŞi notarul -\nCei mai de seamă gospodari din sat -\nSe ceartă pe un scaun vacant de deputat."|3126
Alexandru Vlahuţă|Cum curge vremea|Cum curge vremea şi ne-ngroapă!\nIa vezi ce mare te făcuşi:\nMai ieri, erai numai de-o şchioapă,\nCând te pierdeam printre păpuşi;\n\nCând te dam huţa pe picioare,\nO minunică răsfaţată,\nŞi te-ntrebam care-de-care :\nCe eşti mata — băiat, ori fată?\n\nParcă te văd cum înainte\nNe ieşi la toţi, şi-n gât ne sai;\nMama-ţi tot zice: fii cu minte ...\nTu parcă altă grijă n-ai!\n\nZâmbind, dai gurii noastre pradă\nObrajii rumeni şi rotunzi;\nŞi toate laşi să ţi se vadă,\nCăci n-ai de ce să ţi le-ascunzi.\n\nSub scară, jos, într-o rochiţă\nPân' la genunchi, aproape goală,\nSpui vorbe dulci şi dai guriţă\nUnui pisoi ce-ţi toarce-n poală.\n\nCând uşile, ca de furtună,\nTrosnesc, izbite de perete,\nŞtim că vii tu, cea mai nebună\nŞi mai draguţă dintre fete.\n\nRâzând, de toate cele plină\nPe mânuşiţi şi pe obraz,\nTu umpli casa de lumină,\nDe fericire şi de haz ...\n\nFireşte, azi eşti domnişoară,\nNu ne vorbim ca mai-nainte ...\nPrivirea ta mă înfioară,\nDe serioasă şi cuminte.\n\nŞi, totuşi, nu ştiu cum îmi vine,\nCând văd aceşti doi ochi ce cată\nAşa frumoşi şi mari la mine,\nŞi ştiu că-i sărutam odată! ...|183
Adrian Păunescu|Opreliște|Ne-am fi iubit, într-adevăr,\npână la moarte, de nu s-ar fi inventat\nacest drog, acest surogat, scrisul.|4549
Alexandru Vlahuţă|Sub legea tunului|I\nArd, zi și noapte, marile furnale,\nÎn vastele uzine ale morții.\nDin mii de coșuri funerare torții\nSe-nalță limbi de flăcări infernale,\n\nCe spun că toate-s șubrede pe lume,\nCă vremea-și sparge formele ei goale,\nDând celui tare dreptul să se scoale\nAsupra celui slab și să-l sugrume.\n\nSe prăbușesc cetăți, credinți și pravili\nCe ni le-nchipuiam nestrămutate:\nUn vânt turbat asupra lumii bate,\nPieire e, și rupte-s orice stavili…\n\nII\nCe tristă și amară-nvățătură\nDin viforul acesta se ridică!\nIar vei trăi, sărmane om, în frică,\nIar te-a supus întunecata ură.\n\nPopoarele-nvrăjbite între ele\nVor sta de-acum, ca fiarele, la pândă,\nSub veșnica-narmărilor osândă,\nCătând unul pe altul să se-nșele.\n\nCăci răni adânci, în veci nevindecate,\nVor sângera-n tăcerea așteptării;\n\nCopii crescuți în setea răzbunării\nVor duce-n luptă proaspete armate,\n\nȘi iarăși vor acoperi pământul\nMormanele de morți și de ruine,\nȘi toat-a lumii trudă spre mai bine\nCa pulberea va risipi-o vântul…\n\nIII\nLanț ruginit, verigă cu verigă,\nIubirea dintre oameni se desface:\nCând fiara ostenită-n Cain tace,\nE sângele lui Abel care strigă.|2739
Radu Gyr|Venim, plecăm|Venim, de unde? și-ncotro ni-i pasul?\nPoeți și vraci s-au urzicat în fraze,\ns-au perpelit pe săbii și topaze,\nsă dea răspuns cu sângele și glasul.\n\nDin liziera strâmtei noastre oaze,\npe unde-un ceas ne-mpleticim popasul,\ntot ne-ntrebăm cu rigla și compasul,\nîmpunși de spini ori prăfuiți de raze...\n\nSosim, purcedem iar, de ce? și unde?\nNu știm, dar parcă-n umbre și contururi\nne re-ntâlnim c-un chip ce ne răspunde...\n\nCând ploi, când flori, ba mlaștini, ba azururi,\nbieți germeni veșniciilor fecunde,\nmereu ne-ntoarcem și plecăm de-apururi.|4078
Radu Gyr|Dragoste (IV)|Parcă-mi lipseau o aripă, o coastă,\nun braț puternic sau un mare vis.\nEram ca izgonit din paradis,\nca bântuit de ciumă și năpastă.\n\nȘi te-așteptam, cum creanga de cais\nașteaptă, primăvara, floarea castă,\nsau cum potirul sfântul vin și-adastă\nși spadă-nfriguratul pumn deschis.\n\nTe-adulmecam în pânde lungi, ca lupul,\nși-n calea ta mă așterneam chilim...\nMinunea ta, ce har îmi umple trupul?\n\nCe coastă-mi dai, ce braț de heruvim?\nDe tine-s plin, cum e de faguri stupul,\nși aripi prind în cerul tău sublim.|3889
Cincinat Pavelescu|Pentru ochii tăi...|Pentru ochii tăi cei dulci\nO să scriu niște povești.\nNumai tu să le citești\nCând mergi seara să te culci.\n\nRitmul lor să fie lin,\nDrăgălaș, adormitor,\nCa o șoaptă de amor\nCe se pierde-ntr-un suspin.|365
Ștefan Petică|Semi Orient|Se mişcă apa-ncetişor,\nŞi pânzele s-au ridicat\nîn vânt uşoare fluturând:\nE totul gata de plecat.\n\nÎn ochii bieţilor pribegi,\nVeniţi din mândre depărtări,\nSclipeşte vag melancolia\nŞi nostalgia altor ţări.\n\nHrănit de-albastrul nesfârşit\nDin luminatul firmament,\nNedesluşit îmi fluturează\nÎn minte-un vis de Orient.|1896
Dimitrie Anghel|Prolog|"Mi-a dat gânsacul cea mai fină pană\nŞi-un strugure de boz mi-a dat cerneală\nZicându-mi: „Scrie cea mai colosală\nPoemă scrisă-n Dacia Traiană.\n\nSă pui într-însa viaţa rusticană\nCu disciplina ei patriarhală:\nLa opt te culcă şi la trei te scoală,\nDe vrei să cânţi natura suverană!”\n\nGânsac iubit, poţi să te umflii-n pene!\nAm să te-ascult, cu toate că mi-e lene,\nŞi-oi căuta să fiu la înălţime\n\nSpre-a dovedi, când vreau, ce pot să fac\nCu patru strofe, cinci perechi de rime,\nC-un boz şi cu o pană de gânsac!\n\nDin volumul ""Caleidoscopul lui A. Mirea"" (1908-1910) scris în colaborare cu Ştefan Octavian Iosif"|2831
Magda Isanos|Doamne, n-am isprăvit|Doamne, n-am isprăvit\ncântecul pe care mi l-ai şoptit.\nNu-mi trimite îngeri de gheaţă şi pară\nîn orice seară.\n\nNu pot pleca. Arborii îmi şoptesc;\nflorile calea-mi aţin şi mă opresc.\nDespre toate-am început o cântare\nde laudă şi naivă mirare.\n\nOamenilor voiam să le las\nsufletul meu, drept pâine la popas,\ndrept păşune, livadă şi cer.\n\nTuturor acelora care nu mă cer\nşi nu mă cunosc, am vrut să le fiu\no candelă pentru mai târziu.\n\nCăutam în iarbă şi-n mohor\ntainele ascunse tuturor.\nMă uitam în fântână şi-n iaz,\nşi-ascultam — îndelung — sub brazi…\n\nAtunci au venit îngerii şi m-au chemat.\nDoamne, nu pot pleca, n-am terminat!\nDeschide colivia, fă să zboare\ncântecele mele nerăbdătoare.|1025
Ion Minulescu|Crepuscul la Tomis|Pe mare-n asfințit...\nȘi vântul\nÎmi poartă barca pe cărarea\nPe care soarele ți mare\nSe-mbrățișează cu pămâtul!...\n\nDin larg,\nCa niște mici fragmente\nDesprinse din albastrul infinit,\nÎnamoratele sirene\nApar cu gesturi indecente\nȘi-n cinstea mea încep să-noate\nPe spate,\nCu câte-un far aprins sub gene,\nCe-mi luminează-n asfințit\nTemutul semn de întrebare\nCu care marea m-a-nfrățit...\n\nIar eu -\nPornit în căutarea\nFrumosului din suflet\nȘi din rime -\nUn vagabond pe care marea\nM-a scos de păr din adâncime,\nM-avânt din nou în infinit...\nȘi convertit\nDe dragul unei simple jucării,\nM-agăț cu mâinile de astrul\nCe ca un pescăruș rănit\nÎși moaie aripa-n albastrul\nCrepuscularei agonii!...|3143
Adrian Păunescu|Scrisoare către Gheorghe Zamfir|Când fragede frunze îți urcă spre mână\nȘi verdele verii reintră-n delir,\nUn nai se ridică-n pădurea română,\nHai, vino și cântă-ne, Gheorghe Zamfir!\n\nAici este binele, unde e greul,\nAici sunt ai tăi, în mirifici Găești,\nAici, peste noapte, în somn, Ateneul\nÎntreabă clădiri dimprejur unde ești.\n\nPrimit-am scrisoarea ta tulbure, frate,\nCe-i scrisă cu roșu, sub umărul stâng,\nHai, vino și cântă, de tot și de toate,\nCă-n nai, ochii neamului nostru mai plâng.\n\nPrin țevi infernale, de-o sfântă tandrețe,\nPlătim universul să cânte cu noi\nȘi-ncet, și pământul începe să-nvețe\nCu tine, un drum către Pan, înapoi.\n\nUitând de urzeli, vino, Gheorghe, și cântă,\nȘi calcă invidii și orișice rău,\nCă țara e una, că țara e sfântă,\nȘi vino și cântă poporului tău.\n\nDesigur, acasă la noi nu e raiul,\nDesigur, acasă la noi e și greu,\nPurifică-n lacrima mamelor naiul,\nSă cânte iubirea și dorul, mereu.\n\nMi-ai scris că ți-e dor să te-ntorci către vatră,\nAcasă la tine să cânți liniștit,\nPădurea valahă începe să-ți ceară\nImpozit pe naiul ce i l-ai răpit.\n\nSă cânți pentru-ai tăi ți-e acum datorie,\nLa care atâtea dovezi pot să-nșir,\nPădurea română îți murmură ție:\nHai, vino și cântă-ne, Gheorghe Zamfir.|4586
Nichita Stănescu|Cuvântule care-mi părăseşti gura|Cuvântule care-mi părăseşti gura,\nnume de copac!\n…după ce te-am născut,\n\nde ce mă părăseşti ca pe o baltă\nrău mirositoare?\nDacă pute a foc naşterea fierului,\nDoamne, ce putoare trebuie să pută\ncând se naşte un zeu?|3524
Veronica Micle|In dorul meu|In dorul meu de razbunare\nSa am un brat de fier\nEu as sdrobi far' de-ndurare\nCa trasnetul din cer.\nTot ce in asta lume mica\nMaret mi s-a parut\nSi-n asta viata de nimica\nEtern eu am crezut.\nSi-atuncia cand tu o ruina\nVei fi in fata mea,\nEu nici macar a ta tarana\nNu voi putea ierta.|4312
Adrian Păunescu|Ziua-n care îmi lipseşti|"Ca un tren de marfă se târăşte\nZiua-n care nu eşti lângă mine,\nStrig la toată lumea pe muteşte\nŞi-mi acopăr faţa, de ruşine.\n\nMă irită fiecare clipă,\nOasele mă dor ca-n menghini stricte,\nLacrima în ochiul ploapei ţipă,\nUnde calc, provoc, fatal, conflicte.\n\nTandru şi brutal cu fiecare,\nOrice sens al mersului se pierde,\nCând mă răstignesc pe semafoare\nŞi amestec galben, roşu, verde.\n\nPrin târârea orelor deşarte,\nZiua-n care îmi lipseşti e moarte.\n\nAdrian Păunescu\n1 septembrie 2002\n(""Până la capăt"", 2003)"|4626
Ion Minulescu|În oraşul cu trei sute de biserici|În oraşul cu trei sute de biserici,\nDe trei ani,\nSună clopotele-ntruna...\nŞi oraşu-i plin de lume\nCe se-ntreabă:\n- Unde-i sfântul?\nUnde-i sfânta fără nume?...\nPentru cine sună-ntruna clopotele de trei ani?...\nPreoţii-mbrăcaţi în negru, ca şi cioclii,\nDe trei ani,\nÎncruntaţi privesc mulţimea albă adunată-n stradă,\nPreoţii-mbrăcaţi în negru păsărilor mari de pradă\nTremură când văd mulţimea răzvrătită de trei ani!...\n- Unde-i sfântul?\nUnde-i sfânta fără nume?\nSă ne spună,\nPentru cine sună-ntruna clopotele de trei ani?\nCui trimitem noi atâtea lumânări\nŞi-atâţia bani?\nUnde-i sfânta iertătoare de păcate?...\nSă ne spună...\nŞi-ntrebările mulţimii răzvrătite\nSe ridică\nCa şi valurile mării frământate de furtună,\nŞi-n oraşul cu trei sute de biserici\nParcă pică\nDin văzduh ameninţarea:\n- Să ne spună... să ne spună...\n\nÎn oraşul cu trei sute de biserici,\nDe trei zile,\nNu mai sună nici un clopot - nici un clopot de aramă;\nŞi oraşul cu trei sute de biserici,\nDe trei zile,\nPare-a fi pictat în dosul unui geam de panoramă!...|3157
Marin Sorescu|Ficat locuit|Simt aripile vulturelui\nÎntinzând marginile ficatului meu;\nÎi simt ghearele,\nÎi simt pliscul de fier,\nÎi simt uriaşa lui poftă de viaţă,\nSetea lui de zbor\nCu mine in gheare\nŞi zbor.\nCine spunea că sunt înlănţuit?|2592
Nichita Stănescu|Să nu pui mâna pe înger..|Să nu pui mâna pe înger\nte sfătuiesc prieteneşte\nel nu e de jumulit pentru perini\nel se sfieşte\nel n-are aripi aşa cum crezi tu că el are\naripile lui sunt numai la verb,\nde-aceea el zboară superb,\nprin creierul cel mic, prin creierul cel mare.\nEl tocmai ca privirea\natâta doar că pentru dânsul\nsuntem cu toţii de sticlă.\nVede tot ce se petrece dinapoia noastră\nla o adică\ncreanga lui nu este creangă de alun\naerul lui nu este aer de vultur.\nCum e el niciodată n-am să pot să v-o spun\ncăci de frig şi de căldură, mă scutur.|1542
George Topîrceanu|Singuri|Dormi!... Un val de aer umed am adus cu mine-n casă.\nTremurând s-a stins văpaia lumânării de pe masă,\nIar acuma numai ochiul de jăratic din cămin\nLicăreşte-n umbra dulce, ca o piatră de rubin.\n\nBate vânt cu ploaie-n geamuri\nŞi e noapte neagră-afară...\nPlânsul streşinii suspină ca un cântec de vioară\nMonoton, şoptind povestea unei vremi de mult uitate...\nNici o rază nu pătrunde prin perdelele lăsate.\n\nCi-ntunericul prieten stăpânind până departe,\nŞi de oameni şi de patimi fericirea ne-o desparte.\nSingur eu veghez în noapte,\nPloaia cântă tot mai tare...\nŞi m-apropii, ochii negri să-i deschid cu-o sărutare.|2964
Radu Gyr|Joagărul|În urma mea n'a mai rămas\ndecât un joagăr peste vreme.\nUn joagăr lacom a rămas\nşi, zi de zi şi ceas de ceas,\ntot ţipă, ronţăe şi cerne.\n\nPe rând, sub dinţii lui de fier,\nmuriră brazii vieţii mele.\nS'au stins, sub dinţii lui de fier,\ncopaci care visau pe cer\nşi crăngi care 'nfloreau în stele.\n\nScrâşnind, ţipând, oftând amar,\nîşi plimbă joagărul arcuşul\nOftează joagărul amar\nşi aşchii mari din suflet sar\nşi curge, putred, rumeguşul...\n\nÎn urma mea a mai rămas\nun joagăr ce retează ciotul...\nŞi, zi de zi şi ceas de ceas,\nîn rumeguşul ce-a rămas\nmă pierd şi mă scufund cu totul.|1781
Cincinat Pavelescu|Ultima simfonie|Niște cântece-n surdină șir de note-abia șoptite,\nVoci d-argint și voci de aur de copii și de fecioare,\nVagi acorduri rătăcite dintr-o muzică ce moare,\nȘi ecoul prinde-n treacăt note-n zare risipite.\n\nDureroasa fâșiere-a unor frunze veștejite,\nTremurarea unor coarde mistice și plângătoare,\nPeste care un maestru plimbă degete ușoare,\nEvocând melancolia unei patimi năbușite.\n\nLarma surdă și blajină a zăpezii ce s-așterne\nPunând albu-ndolierii peste negru-ngropăciunii,\nVoci de orgă, reci și grave cum sunt nopțile eterne.\n\nLa mormântul meu această orchestrare vă implor:\nFără lacrimi, fără vorbe și în ritmul rugăciunii,\nÎn tăcere și în noapte, să cobor, să cobor!|388
Nichita Stănescu|Tragedii în timp de pace|Eram închis în propria mea capsulă.\nInima îmi funcționa bine și adeseori\nmi-ar fi plăcut s-adorm înapoia ei\nobișnuit cu bubuiturile neregulate\nale timpului interior.\nDar, fiecare secundă îmi era drămuită,\nși n-aveam răgaz\nnici atât\ncât mi-ar fi trebuit să scriu o literă.\nDacă muream, eram bun mort,\nchiar erou.\nTot ce făceam se balansa\nîn bătaia liniștită a stelelor.\nAtârnam de un cârlig al destinului.\nZilele roșii îmi picurau din beregată,\nDar, iată, ei au venit\nși m-au scos din capsulă.\nMi-au invitat sufletul să petreacă\noriunde, numai în trupul meu, nu.\nȘi sufletul eliberat, deodată\na avut timp,\na scos pomul cu păsări la iveală,\ns-a albit de lună.\nAr fi vrut să fie el însuși o sferă,\niar spre propriu-i trup privea scârbit\nca la urît mirositoarea arcă a lui\nNoe.\nA-nceput să se lenevească, să aibă îngeri,\nsă se-ndoiască de existența destinului.\nO, trist caracter!\nMai bine ai fi stat acolo-n mit\n\nsub cheia întâmplărilor și-ai fi rămas pentru ține,\nnumai atât cât să poți adormi și visa\nnedeslușita lumină a nașterii tale.|1588
Magda Isanos|Cel puțin legănați-vă ramuri|Cel puţin, legănaţi-vă, ramuri,\nstrăluciţi, fericite neamuri\nde dalii multicolore,\nsă fie vesele-aceste ore\ncâte-au rămas\nînaintea marelui, singuratec popas. \n\nAş vrea să trăiesc în toate vieţuitoarele, \nsă privesc, să privesc soarele,\ns-aud toate glasurile, toate murmurile,\nsă-nverzească-n inima mea pădurile. \n\nStoluri de frunze şi de ciuperci\nsă mă-ntrebe: «Nu vrei să-ncerci\nviaţa noastră, nu vrei să fii\nîn toate-ale lumii cupe ciudate, vii?”\n\nDar, Doamne, toate mi se par puţine;\nveşnicia va cădea peste mine\nca un bloc de-ntuneric. Şi-atunci\nam să vă uit, păduri frumoase, lunci. \n\nOricât aş fi trăit de multe vieţi, \nnaive bucurii şi dimineţi,\nîn vremea nesfârşită le voi pierde…\nLeagănă-te, codrul meu verde!|1018
Nichita Stănescu|Tragere la sorţi|Tragem la sorţi\ncu inima smulsă dintr-un străin.\nMartorul întreabă: cap sau pajură?\nNici cap nici pajură, răspunde corul antic.\nInimă, pur şi simplu.\nInimă pe toate feţele?\nInimă pe toate feţele!\nŞi unde este Omul cu M mare?\nUnde să fie? În moarte.\nDacă trageţi la sorţi cu inima lui\nunde vreţi să fie?\nOmul cu M mare se află în moartea cu m mic.|3673
Ion Minulescu|Romanţă tahitiană|"Tehura — neagră orhidee —\nNu eşti nici floare,\nNici femeie!...\nDar, orice-ai fi — aşa cum eşti —\nNu-ţi cer să-mi juri că mă iubeşti...\nNu-ţi cer nimic din ce-ai jurat\nLui Paul Gauguin —\nZugravul tău tahitizat —\nPe care-abia sosit în Paradis\nTu l-ai minţit\nŞi l-ai ucis\nCu-acelaşi biblic ""fruct oprit""...\n\nPacificul mi-e martor credincios\nCă sufletul ţi-e-ntors pe dos...\n\nNu-mi jura, deci, că mă iubeşti,\nNu-mi jura, căci aşa cum eşti —\nO biată insulară jucărie\nCu zece şiruri de mărgean la gât —\nCând juri că ştii\nTot ce nu ştii,\nTu nu eşti altceva decât\nUn strop de tropicală nebunie\nÎntr-un vârtej marin de apă vie...\n\nIar mâine-n zori când voi pleca\nNu te-ntrista\nCă-mi vei sfârşi tu singură romanţa...\nNu te-ntrista, fiindcă şi eu —\nMi-e martor bunul Dumnezeu —\nTot singur voi sfârşi-o-n Franţa..."|892
Nicolae Labiş|Epitaf I|Iertat să fie cel ce la mânie,\nMi-a împlântat cuțitul pân* la os,\nDar neuitat și neiertat să fie\nCel care-a râs de gându-mi bătăios.|3701
George Topîrceanu|Populară|Ah, războiul blestemat\nCâte văduve-a lăsat\nÎn durere - şi câţi prunci\nAu rămas orfani de-atunci!\n\nDar când stai să te gândeşti,\nToate cele pământeşti\nSunt ca umbra norilor,\nCa mireasma florilor.\n\nNu-i mirare că, de-atunci,\nAu crescut sărmanii prunci\nŞi văd încă soarele\nToate văduvioarele...\n\nDoar pe morţii din război\nPutreziţi în vânt şi-n ploi\nN-are cine-i întreba\nDacă-s fericiţi ori ba.|2958
Nichita Stănescu|Scrisoare medievală|Duceam în viteză piramide de var,\ndar nu pentru ziduri, nu, nu.\nDuceam cuvintele acestei limbi romane\ndar nu pentru a fi spuse de guri.\nNoi suntem, iubito, aceiaşi.\nNumai pietrele s-au schimbat,\nnumai iarba.\nDomneşte pe-aici violetul, tăcerea,\ncleiul tâmplăresc, oh, da,\ncu care ne lipim braţele rupte.\nNoi suntem, iubito, aceiaşi\nşi nici nu se cunoaşte, oh, da,\ncă sufletul nostru-i întors\ndintr-o călătorie în lumea\nperechilor, unu cu unu,\npom cu pom, iarbă cu iarbă,\npiatră cu piatră.|3651
Radu Gyr|Peneș Curcanul|Plecat-am nouă, cu sergentul zece.\nToți căciulari, toți zece din Vaslui.\nȘi fiecare-avea o țeavă rece\nși-o bistriță de foc sub coasta lui.\n\nAcum, urc singur drumul de costișe.\nMai lungă-i calea sub picior beteag.\nDeparte, Plevna gâfâie piezișe,\nla poarta ei ciolanele stau prag.\n\nȘi Rahova-i în urmă și Smârdanul...\nTrag greu în gleznă rănile cu plumbi.\nÎn zări izbește vântul cu ciocanul,\nși vremea sună oase-n pomii strâmbi.\n\nȘi cum, trudit, mă uit de la răspânte,\ndomol se duc privirile spre Prut\nși merg, ca-n vis, adânc să se împlânte\nîn lungul răsărit nestrăbătut...\n\nȘi, ca-ntr-o ceață, ochiul meu, buimacul,\nstrăvede cum, în zariști de apoi,\nalt dorobanț ca mine sparge veacul\nși zgâlțâie cu pasul plevne noi.|3971
Mateiu Ion Caragiale|Curţile vechi|De veacuri, părăsite pe-ascunsele coline,\nZac curţi pustii... Acolo tăcerea stăpâneşte\nŞi-n verde mantă muşchiul cuprinde şi-nveleşte\nSurpata zidărie şi frântele tulpine;\n\nŞi-mpodobind ceardacul cu grelele-i ciorchine,\nSălbătăcita viţă pe stâlpi se-ncolăceşte,\nCu iedera cea neagră ce-n streaşini împleteşte\nO lucie cunună uitatelor ruine.\n\nAdânc ca de o vrajă par ele adormite,\nPe iaz visează-ostrovul de sălcii despletite;\nNu tremură o frunză, nu mişcă fir de iarbă,\n\nŞi-n tăinuita culă, ţintind priviri viclene,\nZâmbesc către domniţe boieri cu lungă barbă,\nPurtând pe nalta cucă surguci cu mândre pene.|3456
Radu D. Rosetti|Autograf|Voi ce-aţi făcut din bard un zeu,\nCopii cu inima curată,\nDe vreţi să-l admiraţi mereu...\nSă nu-l cunoaşteţi niciodată!|1715
Ilarie Voronca|Laptele ierbilor|Laptele ierbilor se umflă în suvenir și-n chiot,\nȘi inima e spuma care-a rămas din nară,\nCu o cupă de vijelie până la buzele fierului,\nCu pomi rupând șorțul albastru al amiezii.\n\nDar e inscripția în miere a ochiului de ciută\nȘi prin sălile lungi ale ecoului rătăcește o ferigă,\nÎn vreme ce domnița își scaldă câinii fluizi în voce\nȘi pe vitralii, cerul ca un șarpe boa se răsucește.\n\nPrintr-un inel pământul trece îmbibat de buclele negre\nCare au umplut și respirația mea și pe a ta, cetitorule,\nȘi oceanul se târăște pe stânci ca potârnichea rănită,\nPână ce pe braț e o eșarfă chemarea cornului de vânătoare.\n\nDin orice pom, un obraz se apropie de iubire,\nȘi păsări translucide radiografiază apele,\nCapul se răcorește în cascada de cositor a furtunii,\nVorbele sunt ca lampioane în sărbătoarea pădurii.\n\nAtunci o mână tăiată trece prin trestii și prin turme\nCa o scrisoare purtată prin nisip de vântul jucându-se.\nȘi bivolii se-nalță ca orge-n încântare,\nCu boturile ude în horbota de-acorduri,\nCu-aripa de tenebre peste spinările joase.\n\nE-nfiorarea-n fructe a tăcerii opace\nȘi-un somnambul se oprește la fereastra grânelor\nE lenta procesiune din anotimp în sâmbur,\nE frăgezimea, după ploaie, a tărăngilor de regrete\nȘi în orchestra corăbiei ca un violoncel busola,\nÎn naufragiu adie un hohot de coralii.\n\nDar pământul se deschide în alcalina boare\nȘi e un păun de culori prin cristalele somnului,\nCând atâtea invizibile călătorii te leagă de-o formă virtuală,\nCând prin focul subteran trece carnea proverbului\nȘi remușcarea îți înapoiază ca un torent pietrele smulse.\n\nNu știi de-i fierbințeală sau e un ghețar la dreapta,\nDar plantele se-apropie și-ți ling glezna de sare\nȘi suflă peste tine, căldură din rădăcină\nȘi-aduc la suprafață aurora din funduri de heleștaie.\n\nOglinzile rămase pe colinele nopții\nȘi cu prezența ta scumpă prin fauna polară,\nȘi sfâșiat eretele încleștat la gura izvorului,\nAi desfăcut un curcubeu din agrafa buruienii.|3032
Alexandru Macedonski|1872!|Vedem cu faţa îmbătrânită\nUmblând prin stradă nişte copii!\nGeneraţiune de tot slăbită\nCare trăieşte numa-n orgii!|105
Tristan Tzara|Elegie|Sufletul bătrân, iubito, flori de vară vrei să pară\nPăsările stau în colivii închise iarna\n Te iubesc cum cheamă dealul trupul văii primitoare\nSau pământul cum iubeşte ploaia deasă şi roditoare\n Te aştept în fiece seară la fereastră deşirând mărgelele\nAşezând cărţile, recitându-mi versurile\n Şi mă bucur când în curte latră câinii latră câinii\nŞi când vii să stai la mine până mâine până mâine\n Sufletul meu fericit e ca odaia noastră caldă\nCând ştiu că afară ninge şi că strada-i albă.|1941
Ion Barbu|Secol|Răsărit al crestelor de păsări,\nSteme nicăiri în fâlfâit,\nBântuie, când soarelui voit\nArcuite pajurile căţări.\n\nSeceri dintre secete-au sclipit!\nChemi zidul ars, cu ierburile cimbruri,\nAnulare unor albe timpuri,\nSub arginţii muntelui orbit.|3109
Ion Minulescu|Romanță meschină|Idila noastră-a fost, iubito,\nAșa de ștearsă\nȘi banală,\nCă parcă nici n-am fost trăit-o\nDecât în clipa scurtă\nȘi meschină,\nCând posedați de-o febră tropicală\nNe-o potoleam cu câte-o doză de chinină...\n\nAșa a fost -\nLa despărțire,\nNoi nu ne-am luat drept amintire,\nCa să ne țină de urât,\nDecât -\nAcelași reciproc semn de-ntrebare\nCu care-n România Mare,\nAveam să rătăcim prin munți - două valvare -,\nUrcate mână-n mână, de doi Criști...\n\nA cui e vina, dacă n-am putut\nSă prelungim în noi, la infinit,\nEcoul pizzicato, la unul „duo-mut”?...\nȘi a cui e vina, dacă ne-am cobit\nCa-n flacăra fatalului chibrit,\nPe care l-am aprins chiar noi după cortină,\nÎn loc să ne-ntregim noi ne-am topit\nCa două manechine de ceară-ntr-o vitrină,\nAscunsă-n fundul unui bulevard\nÎn care numai becuri roșii ard!...|3214
Tudor Arghezi|Tâlharul pedepsit|Într-o zi, prin asfinţit,\nŞoaricele a-ndrăznit\nSă se creadă în putere\nA pradă stupul de miere.\n\nEl intrase pe furiş,\nStrecurat pe urdiniş,\nSe gândea că o albină-i\nSlabă, mică şi puţină,\nPe când el, hoţ şi borfaş,\nLângă ea-i un uriaş.\n\nNu ştiuse ca nerodul\nVa da ochii cu norodul\nŞi-şi pusese-n cap minciuna\nCă dă-n stup de câte una.\n\nRoiul, cum de l-a zărit\nC-a intrat, l-a copleşit.\nSocoteală să-i mai ceară\nNu! L-au îmbrăcat cu ceară,\nDe la bot până la coadă\nTăbărate mii, grămadă,\nŞi l-au strâns cu meşteşug,\nÎncuiat ca-ntr-un coşciug.\n\nNu ajunge, vream să zic,\nSă fii mare cu cel mic,\nCă puterea se adună\nDin toţi micii împreună.|4225
George Topîrceanu|Toamna în parc|Cad grăbite pe aleea\nParcului cu flori albastre\nFrunze moarte, vorba ceea,\nCa iluziile noastre.\n\nPrin lumina estompată\nDe mătasa unui nor,\nVisătoare trece-o fată\nC-un plutonier-major.\n\nRumen de timiditate\nEl se uită-n jos posac.\nEa striveşte foi uscate\nSub pantofii mici de lac.\n\nŞi-ntr-o fină discordanţă\nCu priveliştea sonoră,\nMerg aşa, cam la distanţă,\nEl major şi ea minoră...|2967
Radu Gyr|Zăganul|Legenda i-a stins toată seminția\nși i-a-ngropat-o-n zalele zăpezii,\npe unde capre negre-și urcă iezii, —\niar platoșele rocilor trufia.\n\nSingur rămas pe gresii de ardezii,\nși simte-n solitudine tăria\nși față-n față stă cu veșnicia,\nsub viscolele verzi ale amiezii.\n\nDurând din vreme veche-n vreme nouă,\ne ultimul zăgan uitat pe creste.\nNu-i pasă dacă grindinile plouă,\n\nel știe doar că biruie și este,\nși-n piscul unde bea azur și rouă,\nzbârlit, înfruntă secol și poveste.|4084
Ion Minulescu|Quiproquo|Azi nu-ţi spun decât că te iubesc...\nDar cât timp te voi iubi nu ştiu -\nMâine, noul meu roman pe care-l scriu\nPoate nu voi mai fi dornic să-l sfârşesc...\n\nDar cum eu voi fi-ntregit de tine,\nMarea bucurie de-a mă şti iubit\nVa lungi romanul meu la infinit\nNumai dacă tu mi-l vei citi la fel cu mine...\n\nDar tu, vai!...\nNu-mi vei citi decât o filă -\nPrima filă -\nFila cu-al tău nume,\nCare va produce oarecare vâlvă-n lume,\nCa o nouă prorocire de Sibilă...\n\nEu, în schimb, mi-l voi citi mereu,\nPână ce,-ntr-o bună zi,\nEroina din romanul meu va-nnebuni -\nŞi cuminte voi rămâne numai eu!...\nIată!...\nEu ţi-am spus tot ce gândesc...\nDar tu, dacă crezi că ştii ceva mai mult,\nSpune-mi tot ce ştii -\nCă eu te-ascult...\nPoate-mi voi sfârşi romanul,\nFără să te mai iubesc!...|3188
Duiliu Zamfirescu|Alt cântec|Pe subt umbrele de frasini, la fîntîna din pădure\nVin, Surată, vin.\nS-adunăm culbeci de aur, să umplem cofiți cu mure,\nȘi din fugă, peste umeri, sărutări badea să-ți fure,\nVin, Surată, vin.\nC-a plouat, și fundul văii cîntă din privighetori,\nDe gîndești că mersul zilei animatu-s-a de zori;\nIarba-i udă, tu pripită, și de-o fi din deal s-aluneci,\nOchii mei, privind din vale, amețiți ai să-i întuneci.\n\nSus pe greabănul de munte, în poiană la răcoare,\nVin, Surată, vin.\nSă privim pe valea tristă, cum apune sfîntul soare\nȘi pe ramur cum se-mbucă două păsări surioare,\nVin, Surată, vin.\nCă atîta are omul, ce e azi este al lui.\nCe-o fi mîine-i totdeauna marginea mormîntului...\nIar pe tine te-a scris firea cu un haz în colțul gurii\nDe mi-aș da, pe-o sărutare, sufletul Mamei-pădurii.|485
Radu Gyr|Renascentism|Sâni sub velur și umeri sub dantelă —\nCondotieri ca vulturii la pradă.\nMadone cu tulpina de zăpadă\nsuind pe-un zbor de îngeri în capelă.\n\nSurâsu-otravă și iubirea spadă.\nStatui dansând pe funerara stelă,\nLevantul cu arome, sus, pe velă,\nși paradisu-n flăcări pe-o arcadă.\n\nBizanțu-n ochii verzilor amante,\ncu lira apollonică mandola,\npumnalul-nfipt în piept de mâini savante,\n\nSpre indicele fildeșuri busola,\nși, sub un cer bătut în diamante,\npe rugul florentin, Savonarola.|3996
Tudor Arghezi|Musafirul|"Un păianjen mi se lasă\nDin tavan, pe fir, pe masă,\nŞi se-ntoarce iar pe fir.\n- "" O să ai un musafir "",\nMi-a prezis bucătăreasa.\nPe cînd el îşi ţese plasa,\nSuind de-andaratele,\nS-au adus bucatele.\nMusafirul e de faţă,\nCă jucînd mereu pe aţă,\nSe desprinde, se agaţă\nŞi-nnodînd să nu şi-o rupă,\nȚi-a căzut de sus în supă."|4184
George Topîrceanu|Scamatorul (M. Codreanu)|Întinde braţul... Şi, din pălărie,\nCa prin minune-ncep acum să iasă\nUn porumbel, un iepure de casă,\nCutii, panglici, o-ntreagă florărie.\n\nDar, hocus-pocus, binişor o lasă\nCu gura-n jos... E altă boscărie:\nDe sub joben apare-o farfurie\nC-un şniţel bine garnisit, pe masă.\n\nAşa, mereu... Şi vulgul cască gura\nLa cel ce pare c-a învins Natura,\nEl concurează pe copiii Muzii.\n\nEl, din nimic, îţi dă fripturi şi poame\nŞi, totuşi, rabdă uneori de foame...\nE fabricantul nostru de iluzii.|2962
Mihai Eminescu|Ghazel|Tu, cu cruzime m-ai respins, când am voit, copilă,\nSă devastez frumsețea ta cea dulce, făr- de milă —\nȘi totuși corpul tău e plin de-o coaptă tinereță,\nTu, al amorului duios demonică prăsilă!\nEu am plecat purtând în piept durerea-mi toată scrisă,\nPrecum al primăverei vânt duce-n văzduh o filă;\nDar noaptea când am adormit, atunci durerea-mi toată\nSe ghemuiește-n inima-mi, o arde ș-o împilă;\nPărea din somn că m-am trezit și te-am văzut pe patu-mi,\nBoțind cerșaful meu cel alb cu mâna ta gentilă;\nAbia al hainei tale gaz de umăru-ți se ține\nȘi sânii tăi s-au liberat de-a hainei crudă silă\nȘi proaspeți, albi, rotunzi și tari ei se ridic, se lasă\nȘi ochii tăi în lacrimi ard, în lacrimi dulci de milă.\nLa răsuflarea cald-a ta se coace-uscata gură,\nSe văd frumoși mărgăritari ce-ntredeschiși defilă.\nCu brațul meu eu șelele ți le-ncleștai sălbatec\nȘi-am vrut să-ți mușc gurița ta de tremurai febrilă,\nȘi tu te aperi surâzând, c-o mân-acoperi sânii,\nPrivirea ta înoată ud, când blândă, când ostilă,\nDe bunăvoie, lângezind, te lași de șold răpită,\nDar retrezită din amor tu te desfaci cu silă,\nȘi de turbare s-a-ncleștat, s-a strâns gurița-ți creață;\nTu de pe frunte păru-ți dai, plângi tremurând, copilă,\nÎn șolduri boiul ți-l îndoi ș-ai vrea să-mi scapi din mână,\nPrecum se-ndoaie, vrând s-o rupi, în degete-o zambilă.\nDar sângele tău dulce-acum ca mierea cea de struguri\nÎn vine-ți fierbe nebunit, și mintea o exilă.\nAtunci căzuși pe pieptul meu o sarcină în friguri,\nUn fruct răscopt de-amorului căldură fără milă,\nAi mai gemut o dată clar ca omul care moare,\nApoi te lăsași patimei ce te ardea, Sibyllă,\nȘi-n lupta noastră te-am adus sub greul vieții mele,\nPecete-am rupt, ce pân-acum junețea ți-o sigilă —\nUn corp am fost îngemănat trăind o viaț-obscură,\nDemonic-dulce, amoros, spasmotică, febrilă,\nȘi sufletele noastre-atunci pe buze atârnate\nS-au contopit în sărutări, în dezmierdări, în milă,\nParc-am trecut noi amândoi în noaptea neființei,\nNe-am zugrumat în sărutări, ne-am omorât, copilă!|1151
Adrian Păunescu|Romanţă de toamnă|Nu pot să stau drept\nMerg cu toamna-n piept\nVântu-n toate rănile mă doare\nŞi pe orice drum\nCa un vers postum\nVine frunza în întâmpinare.\n\nPutredul accent\nA lovit atent\nFiecare fir de iarbă verde\nClipe indigo\nCare încotro\nSă avem motive de-a ne\npierde.\n\nAm să-ţi scriu scrisori\nPe tulpini de flori\nDe lumina stelelor pătrunse\nŞi-un roman să-ţi scriu\nFolosind pe viu\nSub umbrar de nuc tincturi' de frunze.\n\nFrunze îţi trimit\nScrise cu grafit\nSau cu movul iernii care vine\nCe să-ţi mai înşir ?\nFrunze în delir...\nTe iubesc şi mă gândese la\ntine.\n\nOri pe unde merg\nFrunze cad în cerc\nŞi în clopot ni se-aude\nmersul.\nScriu scrisori pe foi,\nLăcrimez în ploi, '\nîntr-un liber schimb cu\nuniversul.\n\n1989\n\nPoezii cenzurate|2413
Radu Gyr|Această lungă toamnă gravă|Această lungă toamnă gravă,\nmelancolia să-i pot bea,\na picurat în cupa mea\nși miere-alături de otravă.\n\nȘi gust cu buze-nsângerate\ntristețea-i crâncenă din fund,\nîn care lacom mă afund\nși-ndurerat de voluptate.\n\nCă nu-i crepuscul să nu-mbete\ncu dulcea sfâșiere-a lui,\nnici rană-n amintire nu-i\nsă nu beau azi din ea cu sete.\n\nȘi nu e viață să nu-și plece\nlungi umbre dulci peste mormânt,\nnici moarte să nu-și puie-un sfânt\ninel pe umbra care trece.|3813
Nicolae Labiş|Scrisoarea mamei|În munţii noştri astăzi zăpezile torc leneş,\nIzvoarele îngheaţă în clinchete subţiri,\nŞi caprele de munte nervoase prin poiene-şi\nUrmează-n taină calea iernaticei iubiri.\n\nCred că pe masă vinul aşteaptă-n adormire -\nE vinul roş din care pe-atunci n-ai vrut să-mi dai,\nÎn vremurile-acelea săpate-n amintire\nC-o mamă grijulie şi-un băieţel bălai.\n\nOh, lumea cenuşie cum se spărgea deodată\nŞi năvălea într-însa al datinei popor! -\nStrălucitoare capre cu lâna colorată\nŞi toboşari de basme săltând într-un picior.\n\nŞi feţi-frumoşi cu stele de-oglinzi din tălpi în creştet,\nŞi draci blajini, tot focul punându-şi-l în joc,\nŞi ursul cu dairaua purtând cojocul veşted,\nŞi dorul de pădure purtându-l în cojoc.\n\nSau clopoţeii molcomi cernuţi pe-ntreaga vale,\nCare-aduceau colinde la noi în lung convoi,\nCând ascultam la geamuri şi palma dumitale\nÎmi mângâia obrajii îmbujoraţi şi moi.\n\nAzi e la fel, şi vinul aşteaptă-n adormire;\nM-aştepţi cu vinul roşu, voioasă să mi-l dai,\nDar sunt acum departe, privind în amintire\nO mamă grijulie şi-un băieţel bălai.|1664
Adrian Păunescu|Dezamorsați-mă|Eu nu mai suport ce mă-ncarcă,\nEu mie îmi sunt prea potrivnic,\nMemoria-mi biciuie parcă\nOdaia-nghețată de schivnic.\n\nȘi-mi vin amintirile-n casă,\nȘi adrenalina în sânge,\nȘi-n creier tot cerul m-apasă,\nȘi-n ochi toată marea îmi plânge.\n\nNu vreau să rămân decât formă,\nGoliți-mă până sub piele,\nDe-această povară enormă\nA tuturor stărilor mele.\n\nMă vreau ca o iederă pură,\nDoar ochii în cap să-mi rămână\nȘi aer atâta în gură\nSă pot să vă spun: noapte bună.|2242
Alexandru Macedonski|Aripi|Prin a vieţii mare poate, mintea mea o rătăcesc, \nŞi de bunăvoie singur cu speranţe m-amăgesc, \nÎmi creez năluci de aur, întâmplări nepomenite, \nUrmărindu-le sub farmec, cu privirile uimite.\n\nPoezie! Tu, atuncea, şi când umblu, şi când stau, \nÎmi pui aripile-albastre ce avânturile-mi dau;\nNu e stavilă pe care să n-o trec prin cugetare\nŞi-ntâmplările-aşteptate le aştept fără-ncetare!\n\nAci dau de o comoară ce se află-n al meu drum\nŞi mă-mbăt de bogăţie cum te-mbeţi de un parfum.\nAci văd că tot poporul mă ridică la mărire, \nFermecat de-o vorbă numai, de-o mişcare, de-o privire.\n\nAci sutele de veacuri ce-au să nască vin pe rând\nCu minuni strălucitoare ca să umple al meu gând.\nAci-n fruntea unei oaste vitejeşti mă văd deodată, \nCoifurile scânteiază, tobele încep să bată...\n\nAci statele din lume vânturându-le, în mine\nSimt din nou tumultul vieţii şi renasc dintre ruine.\nAci singur şi de lume izolat, adâncul cer\nÎmi deschide poarta sacră a obsteşcului mister\nŞi cu gândul ce sclipeşte la lumina poeziei\nVăd în stelele de aur alfabetul veciniciei!\n\nAripi! printre câte visuri poleite mă purtaţi!\nCâte raze pe-a mea frunte puneţi dacă vă mişcaţi!\nDe cât soare acest suflet nu mi-l umpleţi? Ce splendoare\nDe albastru şi de rosu nu-ntrevăd mângâietoare!\n\nCâte perle de-armonie se deşiră-n jurul meu\nCând prin inima mă faceţi să vorbesc cu Dumnezeu!\nAripi! Voi sunteţi misterul ce mulţimea nu pricepe, \nFocul sacru ce sub tâmple lumile şi le concepe, \nŞoaptele ce se preschimbă într-un cântec nesfârşit, \nDus de-a îngerilor voce pân' la cer nemărginit!|114
Dimitrie Anghel|Cucoşul|Mereu aud prin somn prelungi somaţii\nŞi cresc biruitoare cucuriguri...\nAi spune un norod cuprins de friguri:\nTrezit în zorii unei proclamaţii...\n\nCu somnul luptă ochii mei nesiguri:\nSunt în Stambul ori am halucinaţii?...\nVăd valurile unei brave naţii\nEscaladând ale robiei diguri...\n\nTot mai strident s-aud cântând cocoşii...\nMă scol…Pe cer o semilună pală\nŞi în ogradă numai fesuri roşii...\n\nS-au ridicat găinile rebele:\nHai dă-le-o constituţie liberală\nŞi tu, Abdul Hamid al curţii mele!|2828
Adrian Păunescu|Ai să te-nzăpezești la mânăstire|Dar ia aminte, marea mea iubire,\ncă ninge-atâta de rudimentar,\nc-ai să te-nzăpezești la mânăstire\nși n-o să ai soluții de ieșire\ndecât prin fila unui calendar.\n\nEu am tocmit birjar, și cai, și sănii,\nam luat cojoc să-l punem dedesubt,\ntu, anii vechi, din amintiri, redă-ni-i,\nsă nu ne fie frică de dihănii,\ndar, uite, drumul dintr-odată-i rupt.\n\nConcert de fulgi, de clopot și de toacă,\nîn locul unde ai fugit de noi,\ndar, vai, această iarnă e buimacă,\nzăpezile sporesc să nu mai treacă,\npe când se simte vreme de război.\n\nNinsoarea reîncepe să conspire\nsimțind că te găsești în loc stingher,\nai să te-nzăpezești la mânăstire\nși n-o să ai soluții de ieșire,\ndecât prin ochii mei, de-a dreptu-n cer.\n\n(Adrian Paunescu, dec.2002)|2160
Ilarie Voronca|Aruncă în văgăuni|Aruncă în văgăuni săbiile îndoielii\nCaută un cuvânt ca o patlagină pentru acest deget rănit: inima,\nHaitele de dureri se năpustesc în stâna glasului;\nToate sirenele continentului sfâșie zările\nIncendiul de zgomote sparge digurile nemișcării.\nUn cuvânt, un cuvânt, ca peștele oferit de dresor focei\nPentru reprezentația de gală\nUn cuvânt ca atingerea mingii de piciorul potrivnicului la oină\nUn cuvânt care să închidă zbaterea peste fluviile orelor.\n\nSfârșitul ca o broboadă scutură colbul privirilor\nFloare a soarelui fruntea, se umflă de semințele gândului\nPornesc vreascurile atâtor patimi în vatra sângelui\nÎnșiră pe ața plânsului metaniile ochilor\nDar toți cerbii surâsului vin să bea din ciutura amintirii\nPe șesul pieptului numai înstrăinările au rămas ca știuleții.\nSă cânt suferința care a pus un nimb pe fruntea sacrificatului\nȘi penița cu care scriu poemul acesta\nSă sfârtece limba celor ce nu cunosc pelinul neliniștii\nAu adunat în curțile lor fânul mulțimirii în căpițe\nȘi râd răsunător ca pocnetele bicelor.\nHaide: smulgeți paiele din salteaua inimii\nRostogolească-se puhoaiele vorbelor;\nȘi munții, munții,\nMunții stau dinaintea noastră ca niște gatere\nSă șlefuiască altfel scândura văzduhului.|3005
Adrian Păunescu|Eşti mâna mea tăiată|De bună voie, gratuit, confirm\nCă-n mine însumi eşti şi astăzi toată\nPrecum întorsul de pe front, infirm,\nPe care-l doare unde-a fost odată\nMâna tăiată.\n\nAdrian Păunescu\n(„Din doi în doi”, 2003)|4463
Adrian Păunescu|La fân|Ce greu se pot înţelege oamenii\nCu propoziţii simple:\n„Mi-e dor să dorm în fân”.\nPrea complicat, nu-i aşa?\nNu e destul să spui:\nMi-e dor să dorm?\nO, nici atâta nu-i puţin,\nMai simplu, trebuie mai simplu:\nMi-e dor.\nDar astăzi, pentru mine,\nOricât de greu mi-ar fi\nSă trec în propoziţii simple\nCu tot calabalâcul meu ideologic,\nO fac şi nu mai spun decât atât,\nŞi la atât mi-e jurământul să rămân\nO uscăciune de ziceri simple:\nLuna pe Voroneţ,\nPlutea năzăritoare peste Bistriţa\nŞi-o coasă-n fân, şi-o coasă-n fân,\nŞi dorul meu de somn,\nCa o iertare după greşeală.\nS-adorm acum în plină criză mondială\nŞi să mă scol bătrân,\nÎntr-o claie de fân,\nDacă morţii din dragoste\nSe mai scoală.|2320
Traian Demetrescu|Corbii|Pe plopii ninşi\nCoboară corbii-n pâlc de doliu,\nCernesc al iernei alb linţoliu,\nŞi, trişti, de foame par învinşi...\n\n	Cugetători,\nPrivesc pe cer, privesc departe;\nPe când un glas de vânt împarte\nUn cântec care dă fiori...\n\n	În cimitir,\nPribegi, s-au adunat la sfadă;\nIar sub uitare şi zăpadă\nS-ascund mormintele în şir...\n\n	Şi pe când trec,\nÎn a crepusculului oră,\nSpre groapa unde doarme-o soră,\nŞi-n suflet plânsul îl înec;\n\n	În aiurări\nDe spaimă inima mea moare...\nAcoperite de ninsoare,\nPierdute sunt orice cărări...\n\n	Şi mă învinge\nUn gând amar, ştiind că-odată\nŞi peste groapa mea uitată\nVor trece corbii şi va ninge.|1909
Marin Sorescu|Scara la cer|Un fir de paianjen\nAtârna de tavan.\nExact deasupra patului meu.\n\nÎn fiecare zi observ\nCum se lasa tot mai jos.\nMi se trimite si\nScara la cer - zic,\n\nMi se arunca de sus.\n\nDesi am slabit îngrozitor de mult\nSunt doar fantoma celui ce am fost\nMa gândesc ca trupul meu\nEste totusi prea greu\nPentru scara asta delicata.\n\n- Suflete, ia-o tu înainte.\nPâs! Pâs!|2638
Traian Demetrescu|Azi...|Pe când trăiam fără să știu\nCe e iubirea și durerea,\nMereu doream să le cunosc\nȘi să le împărtășesc puterea.\n\nAzi când trăiesc știind ce e\nIubirea ca și suferința,\nÎmi pare rău că n-am știut\nSă prețuiesc ce-i neștiința.|1902
Dimitrie Anghel|Nemulțumitul|Venea-nflorit de alge, de foi și scoici barbare,\nVuind urca pe dune enormul ocean;\nVenea ca un logodnic zvârlind mărgăritare\nȘi ramuri rupte-n treacăt din codrii de mărgean.\n\nCu pletele zburlite sălta pe estacade,\nÎși anina în pripă splendidele-i dantele,\nȘi iar le lua ca-n urmă mai albe, în cascade,\nSă le răsfire-n soare supt geamurile mele.\n\nPierea apoi prin peșteri, și-acolo, ca avarii,\nCe-și vântură întruna grămezile de aur,\nRostogolea pietrișul adus de milenarii,\nFăcându-și socoteala imensului tezaur.\n\nSe înălța pe urmă și iar venea aproape\nSă-mi plângă subt fereastră — o, jalnic Ocean !\nCe-ți mai lipsește oare când ai atâtea ape,\nȘi-n ele-atîtea perle, și aur, și mărgean?|458
Ion Minulescu|Ploaie urbană|Plouă!...\nÎn orașul nostru românesc\nPlouă așa cum știm cu toți că plouă -\nPlouă „gris” ca-ntr-o estampă japoneză...\n\nPietonii pe trotuare se răresc,\nO trăsură cu un „Chrysler” în viteză,\nTrec în sens invers\nȘi se ciocnesc...\nIar un popă cu sutană nouă\nStă lipit de chioșcul de ziare,\nCa un Crist de abanos într-o vitrină\nPlină\nCu tot felul de obiecte rare...\n\nPlouă...\nȘi-n orașul nostru ploaia cântă,\nCântă ca un fonograf stricat...\nDe trei zile și trei nopți, neîncetat,\nUn tenor cu vocea falsă se frământă\nȘi pe străzi,\nȘi-n curte la palat...\n\nUn tramvai se-ntoarce de la gară,\nȘi-n tramvaiul plin de pasageri\nToată lumea cântă-n cor pe dinafară,\nCe-a cântat și ier,\nȘi-alaltăieri...\n\nPlouă!...\nȘi-n orașul nostru românesc,\nBântuit de gripă și ftizie,\nTinerii fumează și tușesc,\nIar bătrânii dorm în veșnicie,\nCa soluțiile puse-n... (paranteză)...\n\nPlouă „gris” ca-ntr-o estampă japoneză...|3182
Marin Sorescu|Alb|Gerul iar trage cu tunul,\nDardaie-al pamantului catel,\nAdevarul se-mparte la unu\nSi ramane la el.\n\nMisuna albul pe camp,\nFurnicarul acesta de fulgi !\nSaltul iepurelui plapand\nCu un tipat il frangi.|2532
Adrian Păunescu|13 Iunie 1978|Ești noaptea mea de taină și nădejde,\nești frunza mea de negură și verde,\nm-aș pierde însumi de cumva, te-aș pierde\nși te iubesc și sufăr pe mutește.\n\nM-aplec în fața ta ca suferindul\nîn fața doctorului ce-l salvează,\naccentul cade-anapoda în frază\nmai vechiul adevăr nemaigăsindu-l.\n\nEști noaptea mea: te recompun din șoapte,\nmă dărui umbrelor amândurora,\ncuvintele ne sunt aproape fapte,\ntu-mi esti iubita, mama, vârsta, sora;\n\nSunt miazăziua, ești amiazănoapte,\napune soarele; te-aștept; e ora.\n\nvol. Iubiți-vă pe tunuri - 1981|4378
Adrian Păunescu|E încă verde fânul|E încă verde fânul, în ultimele clăi,\nȘi noi lumina toamnei ne-o așezăm în oase,\nPrin chiciura din rama secundei friguroase\nDin ochii mei trec lacrimi, încet, spre ochii tăi.\n\nE încă verde fânul, când vii și când nu vii,\nNe-am tăvălit printr-însul și poate asta-l ține,\nTu ce mai știi de mine, eu ce mai știu de tine?\nSă nu rostim cuvinte ce sunt, oricum, pustii.\n\nNimic, peste acestea, a-ți spune nu mai pot,\nCuvintele în orice rostire mă trădează,\nNumai privirea noastră întotdeauna trează\nNe-ar mai putea sustrage mișcărilor-robot.\n\nCând tu ești dimineață, eu îți rămân amiază,\nE încă verde fînul și n-am murit de tot.\n\n2 decembrie 1986, Sibiu — Rîu Vadului\n(Locuri comune, 1986)|4455
Virgil Carianopol|Despre moartea mea|O, n-o să mor, - sunt sigur - n-o să mor\nCând haina asta de ţărână învechită,\nM-o părăsi, voi lua o altă haină\nPe care-oi lepăda-o iarăşi obosită.\n\nMereu voi trece dintr-o viaţă-n alta, -\nCa dintr-o casă goală-n altă casă, -\nDe fiecare dată cu speranţa\nCă una decât alta-i mai frumoasă.\n\nO, nu vă bucuraţi că o să mor...\nDe plec de-aici mă nasc în altă ţară,\nPe răzvrătiţi nu-i lasă viaţa ca să plece,\nPe visători nu-i lasă visele să moară.\n\nCei care mor sunt ceia care-n viaţă\nS-au mulţumit cu ce-au clădit şi-au spus,\nNemulţumiţii nu mor niciodată\nŞi cel dintâi nemulţumit a fost Iisus.\n\nŞi dacă totuşi v-o părea că mor\nCând se va naşte-alt răzvrătit, sau alt ecou...\nSă ştiţi: c-acela-s eu, nemulţumitul\nCare-am venit să mă revolt din nou.\n\n(din vol. Scară la cer, 1940)|4325
Iulia Haşdeu|Femeia|O inimă de Evă, enigmă-n veci profundă!\nDin foc divin şi amestec din tina cea imundă;\nProtee fără nume, ce logica dezminţi\nDeşartă sau prea rece, sau clocot de dorinţi!\nSub vraja frumuseţii, ori dulcea ta zîmbire,\nAscunzi tu suferinţă, ruşine, sau iubire?\nÎn clara ta privire, de visuri încîntată,\nPot eu citi, femeie, de vei fi plîns vreodată?\nAh, ce perverşi ai ochii, surîsul nu-i timid\nSub fardul ce sclipeşte s-ascunde mai nimic,\nSub finele dantele ascunzi, făr-de mustrare,\nDefectele, şi-n taină, porniri spre desfrînare!\nLa tine totul este spoială sau mascat:\nŢinuta, vorba, faţa şi glasul afectat\nCăci tot ce nu-i minciună tu-nfrunţi cu viu răspăr:\nMinciuna pentru tine e unic adevăr!\nFaţadă-i tot la tine şi prefăcătorie\nŞi chiar a ta ştiinţă e doar cochetărie.\nSpre a trona mai bine, voind să ne uimească,\nŞi-ndeosebi să placă!\nE vanitatea-ţi dragă!\nSă placi... pentru aceasta ţi-ai da viaţa-ntreagă,\nŢi-ai da averea, pruncii şi cinstea, de se cere,\nŞi totul pentru-o biată [şi] ridicolă plăcere!\nCochetăria-ţi este virtutea cea suavă.\nEa în femei se naşte: în tine, doamnă gravă,\nÎn tine ţărăncuţă, cu faţa-mbujorată,\nÎn tine, curtezană, mereu neruşinată.\nFemei! - e viaţa voastră şi singura mîndrie;\nVoi sufletul vă-nchideţi într-o bijuterie!|909
Tudor Arghezi|Mulțămită|Mi-a ieșit în drum cu bine\nFata doniţelor pline,\nAducînd de la izvor\nApă vie tuturor\nDe la seceră și coasă\nFata ochiului frumoasă,\nZveltă, naltă și ușoară\nCu glezne de căprioară.\nȘi desculță parcă zboară.\nMulţumescu-ți Păpădie,\nCă mi-ai dat să sorb și mie.\nDe-atunci mintea mi-e mai vie\nȘi o nouă fericire\nMi se-așterne pe psaltire.\nToate-mi ies mereu din plin,\nÎnmulțite cum îmi vin.\nȘi am fost și eu întîiul\nDe ți-am sărutat călcîiul.\n\nOtopeni|4183
Octavian Goga|În pacea mută|În pacea mută, solitară,\nCum stau cu somnul de mă-nşel,\nAzi pare-o urnă funerară\nMansarda vechiului hotel...\n\nÎn bezna nopţii fără stele,\nEu simt cum prinsă-n umbre reci\nCenuşa visurilor mele\nÎşi doarme somnul ei de veci...\n\nNimic alături nu tresare\nŞi nu s-aude nici un zvon,\nAbia din când în când, arare,\nS-abate-un vaier monoton.\n\nPesemne undeva departe\nSe roagă vreun nenorocit,\nŞi rugăciunea lui se-mparte\nPeste oraşul adormit...\n\nOri, vrând ca să mă pedepsească,\nVreun vânt aducător de veşti,\nA smuls o doină românească\nDe prin tranşeele nemţeşti...|3754
Adrian Păunescu|Totusi iubirea peste blestem|Obsesia mea despre tine\nRenaste, in mine, acum\nSi iarasi e rau si e bine\nSi toate se afla pe drum.\n\nO clasica dragoste veche,\nTranscrisa in versuri, candva,\nAcum isi gaseste pereche\nSi replica este a ta.\n\nPoemele mele supreme,\nTraite-ntre bine si rau,\nAcum, s-au intors ca probleme,\nLe-as trece pe numele tau.\n\nMereu, intre viata si moarte,\nMi-a fost si mi-e dat sa ma zbat,\nIar astazi, cand esti prea departe,\nAbia te mai strig sugrumat.\n\nSi nu mai dau lumii de stire\nIdeea de care ma tam,\nCa nu mai exista iubire,\nAsa cum exista blestem.\n\nN-am cum sa accept ca, din toate,\nRamane doar zborul tarat\nSi faptul ca nu se mai poate\nIubi decat rau si urat.\n\nVin versuri stravechi sa-mi inspire\nPoemul cel nou ce il chem\nSi totusi exista iubire,\nIn veci, peste orice blestem.|2456
Emil Botta|Tânguioase, crengile|Murmurau a dragoste crengile\ncând în brațe te-am luat, pădure toropită.\nLa elyseica noastră nuntă\nveni vulpea bearcă și căprița ciuntă.\nPocalul din care m-am cinstit\npurta un rubin otrăvit.\n\nAh, bine-i să mori\nprins în al miresei val de plânsori!\nSă adormi liniștit\nîn al fagilor schit\nBine-i să mori prea timpuriu,\nîn dulcea plasă,\nîn pădurea deasă,\nîntr-un cort ruginiu.\nMurmurau tânguioase crengile\nși-mi oftai amarâto pe veci turturea.\nînfiorate murmurau crengile\nși\nToamna, din cornu-i, sună, sună|592
Benjamin Fondane|Ţoca|Te rup din reverie, prietenă şi soră,\nfiinţă despletită din somn şi auroră,\nbalcon în vis cu bucle de păsări pentru vid.\nÎn muşchii tăi ai cântec, ureche ca un zid,\nşi străluciri de pietre pierdute, ca o mână.\nSe clatină în tine oceanele de lână.\nÎn părul tău din care se împletiră corzi\ns-a mistuit privirea, salină de matrozi\nplecaţi să se usuce la soarele din tropic.\nCât de departe-ţi pare pământul microscopic\nde-aici, de unde omul e-un măscărici urât,\nşi-oraşul îngenunche cu frunzele pe rât,\nşi forţa lenevoasă de-a se căta pe sine,\nşi moartea adormită cu coatele pe şine,\nc-ai vrea în tine-o sevă să urci cu ochi-nchişi...\nşi sângele prea vânăt şi aspru, de irişi.|269
Nichita Stănescu|Și totuși...|"Și totuși asta rămâne cel mai important,\nvechiul copac pe care l-au mai văzut și alții\nfemeia dintâi, pe care-au mai iubit-o și alții,\npiatra dintâi, pe care-au mai împietrit-o și alții..\nȘi totuși asta rămâne cel mai important,\ncă nu te mai poți întoarce,\npentru ca te-au întors alții,\nmereu alții și alții și alții,\nîncat ""tu"" nu îl mai recunoaște pe ""tu"",\nși trec unul pe lângă altul, amestecându-se cu alții..."|1561
Alexandru T. Stamatiad|Singurătatea|Ce freamăt jalnic se ridică\nDin șir de sălcii plângătoare,\nȘi ce adormitor plutește\nMireasma teilor în floare!\n\nPe-ntinsul văilor, amurgul\nÎși lasă umbra lui molatic,\nUn plop înalt, în depărtare,\nSuspină trist și singuratic.\n\nCu murmur de izvor, din vale,\nSe-nalță-o doină fermecată,\nȘi luna plină, s-o asculte,\nDe după dealuri se arată.\n\nFrunzișul adormit îngână\nCa-n vis povestea lui de șoapte,\nȘi singur buciumul mai sună \nÎn trista liniște de noapte.|174
Mihai Eminescu|La moartea lui Neamțu|Lăsați clopotul să plângă cu-a lui voce de aramă,\nLăsați turnul ca să miște a lui inimă de fier,\nCăci de stele mai aproape el le dă acuma samă\nCă un suflet bun și nobil se îndreaptă cătră cer.\n\nClopote, tu simți durerea și urmezi cu-a ta cântare,\nCând din stea în stea se suie sufletul într-un avânt,\nPe când noi urmăm cu pasul cel rărit de întristare\nLutul palid, fără suflet, să-l depunem în pământ.\n\nOchii? Câte dulci imagini au sorbit a lor lumine!\nCapul? O, de câte gânduri el a fost împopulat!\nInima? Câtă simțire frământat-a ea în sine?\nSufletul? Câte speranțe, câte visuri a păstrat?\n\nȘ-azi nimic. Lumea gândirei e o lume sfărâmată\nDe lemnoasa mân-a morții inima e stoars-acum,\nȘi imaginele-s șterse, ce prin el treceau odată,\nSufletul (dacă esistă) printre nori își face drum.\n\nAi știut tu, scumpe frate, că pământu-i o ruină?\nCă-i o sarcină viața? Că-i martiriu să trăiești?\nAi știut tu cum că moartea e un caos de lumină,\nCă la finea veciniciei te-aștept stelele cerești?\n\nDe-a vieții grea enigmă ție-acuma nu-ți mai pasă,\nCăci problema ei cea mare la nimic o ai redus.\nPe când nouă-ncă viața e o cifră nențeleasă\nȘi-n zădar cătăm răspunsul la-ntrebarea ce ne-am pus.\n\nÎn zădar ne batem capul, triste firi vizionare,\nSă citim din cartea lumei semne ce noi nu le-am scris.\nPotrivim șirul de gânduri pe-o sistemă oarecare,\nMăsurăm mașina lumei cu acea măsurătoare\nȘi gândirile-s fantome, și viața este vis.|1169
Ion Minulescu|Andante religioso|Așa va fi -\nLa noapte, când vom ieși-n pridvorul\nBisericii zidite de vodă Brâncoveanul,\nSă-ngenunchem cu sfinții,\nCu popii\nȘi poporul,\nÎn fața Celui care își ia la noapte zborul\nCa o fregată albă ce traversează-oceanul,\nNe vom aduce-aminte că ne urâm,\nDeși\nPurtăm în noi aceleași păcate ancestrale,\nȘi-n clipa unanimei iertări sacerdotale,\nȘireți - ca și strămoșii defuncți -\nNe vom privi\nCu ochi superbi de bestii ecuatoriale...\n\nIar când sfârșitul slujbei ne va găsi-ncrustați\nPe-aceeași panoplie de crime și de viții,\nNe vom topii ca ura dintre boieri și-argați\nȘi ne vom strânge-n brațe ca doi dușmani blazați,\nCe-am ars numai rachete\nȘi focuri de-artificii!...|3127
Adrian Păunescu|Dor de fior|Dac-ar fi să-nțeleg, când e clipa să mor,\nM-aș ruga la ninsori pentr-un ultim fior,\nM-aș ruga de ninsori să mă ningă fatal\nȘi să pot să ajung acest fel de final.\n\nTot mai dor mi-e acum de esențe de frig,\nPeste-un râu înghețat către lume să strig\nȘi să cad în zăpezi ca-ntr-o moară de foc\nȘi nemernicul ger să mă ardă pe loc.\n\nDeșănțatele veri sunt prea triste și dulci,\nAm nevoie de frig, am nevoie de fulgi,\nAm nevoie să pot potoli cu ceva\nUn incendiu pornit dinspre inima mea.\n\nMă-nsoțesc, prin oraș, c-un ghețar invalid\nȘi călduri vor veni să ne pună la zid,\nDar eu nu mai suport nici femele fierbinți,\nNici pavaje ce duc la ieșirea din minți.\n\nAm văzut despărțiri, decorate urât,\nCu satanice ploi ce plângeau și atât,\nȘi-am văzut și căderi pe o pantă de schi,\nUnde totu-i frumos și se poate muri.\n\nDespre mine nu știu când o fi să și mor,\nDar mă rog de ninsori, pentr-un ultim fior,\nSă-ți dea dreptul să știi, să n-ai cum să mă vezi\nȘi să mor arogant în eterne zăpezi.|2250
Octavian Goga|Părăsit|Mor multe şiraguri de clipe,\nŞi nimeni nu-mi bate la poartră\nCând vremea-mi aşterne pe suflet\nCenuşa ei aspră şi moartă.\n\nVin neguri cu noaptea pe umeri,\nŞi bezna mă-nghite, nătângă,\nŞi viforul vine, păgânul,\nA viselor aripi să-mi frângă.\n\nNu-i rază să-mi mângâie fruntea,\nÎncet coborându-mi din stele...\nMai străluci-va vreodată\nAltaru-nchinărilor mele?\n\nStejarul nădejdilor multe\nÎşi scutură frunzele moarte...\nVai, tu eşti atât de frumoasă,\nŞi tu-mi eşti atât de departe...|3768
Marin Sorescu|Spectator|Observ cu interes\nCum se luptă instinctul vieţii\nCu geniul morţii.\n\nViaţa vine cu o mie de tertipuri,\nMoartea are o mie şi una de vicleşuguri.\nCa doi gladiatori,\nUnul cu trident şi plasă,\nAltul cu spada scurtă.\n\nStrivit între logica misterioasă\nA vieţii\nŞi logica misterioasă a morţii\nSunt terenul de luptă.\nAu rămas din mine\nDoar ochii,\nSă vadă şi să se îngrozească.|2645
Ion Barbu|Steaua imnului|Râu încuiat în cerul omogen,\nArhaic Unt, din lăudată seară,\nScurs florilor, slujind în Betleem,\nCând gărzile surpate înviară.\n\nSă port - sub raze deget şters înting -\nUn liniştit, un rar şi tânăr mugur\nPrin ger mutat, prin tufele de zinc,\nLa stâncile culcate: să le bucur.|3110
Nicolae Labiş|Sunt spiritul adâncurilor|Eu sunt spiritul adâncurilor,\nTrăiesc în altă lume decât voi,\nÎn lumea alcoolurilor tari,\nAcolo unde numai frunzele\nAmăgitoarei neputinţi sunt veştede.\nDin când în când\nMă urc în lumea voastră\nÎn nopţi grozav de liniştite şi senine,\nŞi-atunci aprind mari focuri\nŞi zămislesc comori\nUimindu-vă pe cei ce mă-nţelegeţi.\nApoi cobor din nou prin hrube trudnice\nÎn apa luminoasă, minunată.\nSunt spiritul adâncurilor,\nTrăiesc în altă lume decât voi.|3727
Emil Botta|O nouă planetă|Tinerii vîrcolaci, atleții,\nmi-au ronțăit pereții.\nOdaia mea se plimbă prin infinit\nlucitoare ca un soare la zenit.\n\nDin când în când vine o fată\nîntr-o rochie cu trenă, cam demodată.\nGeniul odăii îmi spune: „e o stea:\nvezi, poartă-te frumos cu ea„.\n\nCâte-un miracol bate la ușă.\nEu îi șoptesc: „Plurabella, păpușă!„\nCa un domn mă port, îi ofer cafea.\nNici camera lorzilor nu strălucește\ncum strălucește camera mea.|582
George Tutoveanu|Portret|E-naltă, și-n mersu-i\nUșor se-nmlădie\nCa zarea de lozii\nCând vântul o-mbie.\n\nSeninul din șoaptă-i\nStă mintea să-și fure\nCa zvonul de șipot\nSub bolți de pădure.\n\nȘi-n ochi i s-aprinde\nNoian de-nțelesuri\nCa vraja ce-așterne\nAmurgul pe șesuri.|759
Nichita Stănescu|Tot universul nostru era albastru şi gol|Tot universul nostru era albastru şi gol\niar noi retraşi în bulgărul numit pământ\nviaţă eram deasupra şi la subsol\nmurind, murmurând.\n\nViii şi morţii viilor\nunii într-alţii şi unii peste alţii...\n\nTot universul nostru era albastru şi gol.\nLocul pe care-l ocupam, cei vii şi cei morţi\nrepede se ghicea sau domol\nluat în neştire; sau tras la sorţi.\n\nNoi ne ţineam unii de alţii\nViii şi morţii.|3672
Radu Gyr|Dragoste|Să biciuie în mine, ca o joardă,\ntot gându-amar ce clipa ţi-o frământă.\nO lacrimă în ochi de ţi se zvântă,\nnestinsă-n veci pe geana mea să ardă.\n\nO umbră, pe obrajii tăi răsfrântă,\nîn carnea mea să cadă ca o bardă.\nPăcatul tău pe mine să mă piardă,\nsă-l simt în piept, cuţit, cum mi se-mplântă.\n\nSuspinul meu să-ţi treacă în făptură\nsurâs de flori şi mlădieri de plante.\nSă-ţi fie cântece pe gură\n\nce-mi plânge-n ochi şi-n biete şoapte boante,\nşi tot ce-n mine noapte e şi zgură\ns-aprindă-n tine cer de diamante.|1763
Leonid Dimov|Decor|În amiaza dintre mâine şi ieri,\nN-are margini livada de de meri,\nMerii cu tulpinile opalescente\nÎn neguri înfipţi, în şiruri divergente.\nNimic între ei decât amiază\nŞi gândaci trandafirii care vânează.\nNimic, până la nesfârşit, decât meri\nÎn livada dintre mâine şi ieri,\nDoar la distanţe de ani şi ani,\nEcrane de cinema cu Stan şi Bran.\nDoar că între toţi aceşti meri la fel\nEste unul livid, ca de oţel,\nCu frunze încremenite etern,\nCu nume latinesc terminat în quern,\nAţi ghicit, desigur, ori v-au spus părinţii\nMai ştiutori: e mărul cunoştinţei.\nIată, şarpele-i încolăcit pe-o cracă\nÎntre Adam şi Eva lui buimacă;\nŞtiţi ce se va întâmpla mai departe:\nEa va face păcatul de moarte,\nÎl va lua de mână pe Adam\nŞi se vor plimba prin oraşe, pe macadam,\nMilenii de piatră tulbure de jad.\nŞarpele va sfredeli pământul până-n iad,\nHeruvimii vor străjui din auroră-n chindie\nSă nu intre nimeni în livada pustie\nCu merii ei ordonaţi în şiruri precise,\nFără adieri, fără cântăreţi, fără vise,\nCu, numai, mărul acela muşcat,\nPutrezind etern pe pământ roşcat.|934
Lucian Blaga|Pe țărm|Vă pierdeţi voi unde pribege…\nŞi jalnic a voastră doinire\nSe stinge ca-n suflet de fată\nÎntâia ascunsă iubire.\n\nSe zbuciumă codrul supt vântul\nDe toamnă şi basmul şi-l curmă;\nIar freamătul frunzelor moarte\nVă cântă cântarea din urmă.\n\nCu murmurul vostru deodată\nSe pierde speranţa strigării\nGemută de piepturi zdrobite\nDeparte… în marea uitării…|3372
Ioanid Romanescu|Vin eu!|Pe cât ești de frumoasă, pavoazată,\npedantă, îmbufnată, sclifosită -\nsă-ți intre-n cap odată și odată:\nn-ai să ajungi și altuia iubită!\n\nAi vrut să uiți că mai exist - și iată:\nți-e inima de mine pustiită -\nvin eu să te sărut năpraznic, toată,\ncum horpăie soldatul din marmită!\n\nOchioaso, tătăroaico, neam de hoardă,\nnu-i nimeni pe pământ să mă desfidă -\nvin eu, cum spui, golanul pentru artă,\nsă fac din tine sfinx și piramidă!|799
Dan Botta|Oglindă|Oglindă, lăcrimat cristal,\nCe ape moi în tine curg,\nSpre golful crinului de bal:\nAtentul măştilor amurg?|434
Adrian Păunescu|Ieșirile din Bucovina|Cu ochii împăienjeniți,\nde parcă-mi pâlpâie retina,\nam înțeles, mai e puțin,\nși voi ieși din Bucovina.\n\nDe unde, mă întreb, mai am\nîn minte-atâta dor de ducă,\nde nu rămân aici să simt\npe gard cum fânul se usucă.\n\nUn relief nelămurit\nîn toamna ca niciunde alta,\nși eu ce sculptor idiot\nîn iarba ei lucrând cu dalta.\n\nPrintr-un întreg monumental,\nun tot netot își taie cale\nși înafară de noi doi,\nsunt toate-aici monumentale.\n\nChiar florile aicea au\no componentă ne-ntâlnită,\niar caii-nfierbântați mai stau\ncu foc de iarbă sub copită.\n\nAm lacrimi până la pământ\nși port coroana lor pe frunte,\ncă nu aș vrea să mă despart\nde acest om văzut ca munte.\n\nE-a lui sau e-a lui Dumnezeu\nîn felul ei ceresc grădina,\nsă nu mai văd, să nu mai știu,\neu ies plângând din Bucovina.|2293
Demostene Botez|Masa la cămin|În odaia pentru mese\nStau pe patru rânduri dese\nMese mici,\nCa de pitici,\nŞi pe ele\nFarfurii, furculiţe, păhărele,\nToate ca pentru copii...\n\nŞi copiii toţi mănâncă\nDar\nMatei cel mofturos\nScapă prăjitura jos:\nSe tot uită lung la ea\nŞi ar plânge şi nu vrea.\nDinu-i spune:\n-Fii pe pace, îţi dau prăjitura mea!\nŞtiu că ţie tare-ţi place!|441
Adrian Păunescu|Depărtarea ca zestre|Poți să urci și apoi să cobori,\nN-ai s-ajungi niciodată la mine,\nÎntre noi sunt eterne ruine\nȘi sunt zboruri de corbi cobitori.\n\nE zadarnic de-o mie de ori\nSă aștepți dimineața ce vine,\nCăci odăile noastre sunt pline\nDe buchete uscate de flori.\n\nE un front de închise ferestre\nȘi de ziduri ce-n însele plâng,\nBuzunarul cel drept și cel stâng\nPoartă marca distanței terestre.\n\nSunt bolnav, sunt distant, sunt nătâng\nȘi-ți ofer depărtarea ca zestre.\n\n11 februarie 2004\n(Ninsoarea de adio, 2005)|4443
George Bacovia|Renunțare|În grădina moartă\nAm sărit aseară, peste zidul mort -\nPasul meu, încet, se oprea în loc, -\nConștient de soarta, de durere orb, \nÎn grădina moartă\nA sosit un mort.\n\nSe uita-n gradină moartă\nLuna albă, moartă - \nPlumb, - corpul meu căzu\nPe banca de piatră.\n\nSe-auzea de-afară\nViața proletară -\nNumai umbra mea după zidul mort, \n- Pentru totdeauna, mai plângea în noapte...\nÎn grădina moartă\nA sosit un mort.|624
Veronica Micle|Sa stii ca oriunde|SA STII CA ORIUNDE \n\nSa stii ca oriunde m-oi duce,\nCatre apus sau rasarit,\nVa rasuna duios si dulce\nCa-n lumea asta te-am iubit.\n\nSi de adanca mea iubire\nVa ramanea pe-acest pamant\nCa o eterna amintire\nTristul si jalnicul meu cant.|2061
Octavian Goga|Lacul|La geamul meu de lângă lac\nSe bate apa-n scânduri,\nLa geamul meu de lângă lac\nSe fac încet şi se desfac\nÎn mine-atâtea gânduri...\n\nPe rând vin undele de mor\nŞi-n murmur se destramă,\nPe rând vin undele de mor\nŞi parc-aleg din gura lor\nPe nume cum mă cheamă...\n\nEu m-am gândit de-atâtea ori\nŞi mintea mea se-ntreabă,\nEu m-am gândit de-atâtea ori:\nCe tainici, nepătrunşi fiori\nDe-ntinsul lac mă leagă?...\n\nPesemne, tu, care te-ai dus,\nI-ai rătăcit pe maluri,\nPesemne, tu, care te-ai dus,\nÎntr-un târziu şi trist apus,\nTe-ai oglindit în valuri...\n\nDe-atunci îl zbuciumă mustrări\nŞi-n noapte plânge lacul,\nDe-atunci îl zbuciumă mustrări\nŞi simte-aceleaşi frământări\nCa dorul meu, săracul...|3757
Demostene Botez|Fără anotimp|Iar a venit o toamnă, dar când oare?!\nEu nu știu să fi fost o primăvară.\nÎncepe iar să fie numai sară\nși n-a fost zi cu soare.\nȘi zarzării când oare-au înflorit?\nCând au umblat albinele prin ei,\ncu zumzetul lor alb de clopoței\ncu care am copilărit?...\nAu înflorit și anu-acesta teii,\ncireșii, și vișini, și castani?\nȘi au jucat, cu simplitate, mieii\nca-n ceilalți ani?\nCând au trecut iar păsări călătoare?\n(De mult timp nu mai trebuiau să treacă)\nvăd cei din urmă cocostârci cum pleacă\nși-aud în mine țipăt de cocoare.\nCând a trecut atâta timp?\nEu unde-am fost și ce-am făcut?\nO primăvară... câte au trecut?\nMi-i viața fără anotimp.|440
Alecu Donici|Ariciul şi cârtiţa|— Sunt liberă, am dreptul,\nO cârtiţă zicea,\nPe sub pământ cu-ncetul,\nSă scurm cât mi-ar plăcea.\nŞi cine poate oare de mine să se lege,\nCând eu mă cred în lege?\nPrefac în ţărnă neagră pământul sănătos\nŞi-l fac moşinoios...\n— Eu! i-a răspuns ariciul, eu am de la natură,\nNeîmpăcată ură\nAsupra tuturor ca tine vietăţi,\nCe zac în răutăţi.\nCăci văd câmpie verde, de mâini de om ne-atinsă,\nCum tu o ai pătat-o cu mult negre culori;\nVăd iarăşi o grădină de frumuseţi cuprinsă,\nCum ai desfigurat-o, scurmând chiar pe sub flori.\nŞi pentru ce tu oare nu scormoleşti gunoaie,\nCa să lucrezi în ele cât vrei la moşinoaie,\nIar nu pământ curat:\nCunoaşte dar, că duşman îţi sunt neîmpăcat...\nDupă aşa cuvinte, ariciul iată, vede\nUn moşinoi mişcând;\nCu armele-i întinse la dânsul se repede\nŞi cârtiţa mi-o scoate abia, abia suflând.\n— A! Îmi căzuşi pe ace,\nAriciul ei îi zice, — socot că te-am pătruns? —\n— Iertare! rog iertare! de-acuma n-oi mai face.\nOftând ea a răspuns.\n— Ei fie! astă dată te las în bună pace,\nAriciul îi rosteşte, dar iată-ţi hotărăsc\nSă spui la ale tale: ce-i bun să nu atace!\nSunt publicişti pe lume ce purure cârtesc.\n(Şi fabula aceasta chiar lor o dăruiesc).\nEi cred că au dreptate pe orice om s-atace,\nÎncât lor nu le place:\nDar totuşi câteodată ariciul îşi găsesc.|48
Tudor Arghezi|Vrăbiile|M-a strigat la gard un om\nCă-mi fug perele din pom.\nDar avui și eu noroc,\nErau cu coadă și cioc.\n\n1963\n\nTudor Arghezi - VERSURI - 1980|4245
Octavian Goga|De profundis|Plâng apele în noaptea asta\nŞi, într-un vaier îndelung,\nOftări mi-ating în zbor fereasta,\nŞi-n zbor la patul meu ajung.\n\nO groază sufletu-mi supune\nŞi-n aşternut eu mă cufund\nCând stihuri de îngropăciune\nVin din prăpăstii fără fund.\n\nPlânsori şi gemăte şi şoapte\nDe-a lungul apelor s-aştern,\nŞi-n pacea miezului de noapte\nPar smulse dintr-un plâns etern.\n\nPesemne-acu-i grozava clipă\nCând moartea s-a pornit la drum,\nŞi bate tainic din aripă\nDeasupra mărilor acum.\n\nToţi robii zăvorâţi sub apă\nÎşi simt stăpâna şi tresar,\nEi sparg a valurilor groapă\nŞi plâng cu plânsul lor amar.\n\nÎmpins de-o nepătrunsă lege\nSe cere lutul în pământ:\nSărmane suflete pribege\nÎşi cer o cruce şi-un mormânt...|3742
Nichita Stănescu|Invizibilul soare|Mari paraşute coborau în ocean\ncapsula.\nNoi stăteam ca nişte cuvinte\nalcătuind unii lângă alţii\nun înţeles de frază\no vorbire întrupată\na unei mari fiinţe.\n\nNorii erau pleoape zdrenţuite\ndezvelind mereu acel albastru iris\nşi portocaliu.\n\nAtunci am simţit cu toţii\ncă începuse să răsară\nmarele, invizibilul soare.\n\nCuvintele ni se aprinseră\ncu flacără înceată şi înaltă.|1439
Ion Heliade-Rădulescu|Epitaf la o femeie cocheta|Aici zace Zamfirica, ce-n viata sa a stat\nO minune-n frumusete, un fenice-ntre femei;\nSi precum ea placu lumii, precum lumea a-ncantat,\nTot asa si lumea-ntreaga i-a placut si dumneaei.|820
Radu Gyr|Ultimul rondel|Pe recele somn de safir\nși taină să-mi fii și minune.\nDin ochii tăi mari, iertăciune\npe frunte să-mi picuri și mir.\n\n\nSurâsu-ți făclie mi-l pune,\ndă-mi părul tău-sfânt patrafir.\nPe recele somn de safir\nși taină să-mi fii și minune.\n\nȘi-n clipa ce-nvie și-apune,\nfă-mi mâna ta albă potir\npe ultima mea rugăciune.\nȘi taina să-mi fii și minune\npe recele somn de safir.|4075
Radu Gyr|Identitate|Eşti, Doamne, bun, eu pământean şi rău,\nşi-n dragoste nu-Ţi seamăn, nici în milă.\nDar, după răni, sînt chip din chipul Tău,\nde par dospit din cer, nu din argilă.\n\nNu Ţi-am râvnit nici razele subţiri,\nnici tălpile străpunse de piroane.\nDar Tu mă faci părtaş în răstigniri,\nşi-Ţi tot îngân osânda din icoane.\n\nSfinţit pe cruci pe care nu m-am vrut\nşi de-nvieri pe care nu le-aş cere,\nnu ştiu: Tu te cobori la mine-n lut\nsau eu mă urc spre raiul Tău bând fiere?\n\nCu nesfârşită slavă mă încarci\nşi-n cuie, când sfinţenia mă frânge,\noftând mă uit la rănile-mi prea largi\nşi-Ţi cresc alături, sânge lângă sânge.|1771
Nichita Stănescu|Eu nu mă spăl de poporul meu|Doamne, apără poporul român.\nAi grijă de el şi\napără-l!\nEl este al tău\ncu blândeţea lui de miel\nşi cu răbdarea lui de taur\ncu omenia lui\nde floare de zăpadă\nce se vede pe geam, Doamne,\npe fereastră şi pe libertate!\nDoamne!\npoporul meu nu se spală de mine!\nEu nu mă spăl\nde poporul meu!\nDacă-mi vine alt miros\ndecât mirosul lui,\nmă spăl pe mâini\nnumai de propriile mele mâini\nşi mă las legat\nde boarea de zăpadă\na poporului meu.\nMărul se poate spăla\nnumai de măr,\nde pomul mărului nu! De pom nu!\nApără, Doamne, poporul român\nşi nu te spăla de el!\nPe maica mea\ncare m-a născut pe mine\nam dăruit-o poporului român.\nDăruieşte-ţi, Doamne,\npe maica Ta, care te-a născut pe Tine,\npoporului român!|1409
Dimitrie Anghel|Paharul fermecat|Visam privind în fundul paharului cu ceai\nȘi-n sticla străvezie, ca-ntr-o metempsichoză,\nEu m-am văzut pe gânduri ținând în mână-o roză,\nSubt un portic de aur cu bolta de email.\n\nCa un turban albastru pe cerul roz de mai,\nPe-un cer mai roz ca roza care-o țineam în mână,\nUn domn se profilează, și-acum văd o fântână,\nSpre care o caretă se-ndrumă cu alai…\n\nÎn zgomote de-alămuri și tropote de cai\nA stat acum, și iute descinde o cadână,\nLumini multicolore s-aprind și-o albă mână\nDesprinde-un văl de purpur de pe-un obraz bălai.\n\nScânteie doi ochi negri… și roza mea de mai\nMiroase-așa de tare când i-o arunc… „Stăpână”,\nS-aude-un glas și iată că surugiul mână\nȘi nu mai văd careta… O! tu, cine erai?\n\nCine-ai fost tu…? răspunde, din ce metempsichoză,\nAi revenit spre mine în tropote de cai\nCa să dispari pe urmă cu roza mea de mai,\nCu cea mai de pe urmă și mai frumoasă roză?|461
Elena Farago|Nădejdii|Tu, care vii purtând pe umeri \nUlciorul plin, \nTu, care vii\nSă-nviorezi atâtea păsări \nCe mor de sete prin pustii, -Apleacă-te încet și dă-le\n\nSă bea-nsetatelor credințe,\nȘi viselor ce-au supt doar pâclă\nNisipurilor din pustii \n\nApleacă-te încet și-ntinde-i \nDezaripatei năzuințe \nUlciorul dădător de viață, — întinde-i harul apei vii \nCe plăsmuiește viață nouă în pana frântelor aripe \n\nTu, care vii purtând pe umeri \nUlciorul scurtător de clipe, \nApleacă-te încet și dă-le \nSă bea-\nnsetatelor credinti, -Chiar dacă-n loc de apă vie \nLe vei turna veninul morții, \nApleacă-te încet și toarnă-l \nCăci nu te vor simți că minți \n\nCi-ncredintate că beau viață îl vor sorbi cu lăcomie, \n-Și, binecuvântând norocul \nCă ori de unde beau din plin, \nVor adormi visând că zboară \nMai sus decât puteau să știe, \nMai sus decât puteau s-ajungă, \nDe-n locul dulcelui venin \nLe-ai fi turnat o sorbitură \nDe-ntremătoare apă vie, — \nȘi le-ai fi dat aevea clipă \nUnui avânt cât de senin|545
George Bacovia|Scântei galbene|Vom spune că toamna a venit… foarte trist -\nLa o fereastră melancolică, mi s-a părut ceva,\nÎnsă m-a trezit un glas pozitivist…\nVânt umed, şi frunza zboară, undeva.\n\nAm ajuns, acum, pe un câmp cu ape…\nÎn luncă, medita un poet cunoscut -\nPărea că de oameni nu mai încape;\nDe-această-ntâmplare, atât de rău mi-a părut.\n\nEu nu mai ştiu nimic, şi m-am întors acasă,\nUitaţi-vă ce gol, ce ruină-n amurg -\nAmurgul galben m-a-ngălbenit, şi m-apasă,\nCa geamuri galbene, cu lacrimi ce nu mai curg.|2905
Cincinat Pavelescu|Paris|Oraș de lumină și umbră, abis!\nCetate de lacrimi, de râs și durere,\nVast Babel de aur, noroi și plăcere,\nParis!\n\nTârg aprig în care virtuții-i e scris\nGenunchii să-și plece slăvitului aur,\nRegină ce-mparte cununa de laur,\nParis!\n\nBal veșnic destinul să fii ți-a prezis\nȘi luxu-ți atâția săraci să hrănească,\nÎn ochi numai zâmbet, dar lacrimi sub mască,\nParis!\n\nVast câmp de bătaie, circ pururi deschis,\nÎn care artistul dă luptă enormă\nSă-mbrace ideea în splendidă formă...\nParis!\n\nPalat al femeii, modern paradis\nÎn care iubirea dă aripi speranței,\nFar magic al lumii și suflet al Franței,\nParis!\n\nDedal unde ochiul visează deschis,\nCalvar pentru geniu, dar și Pantheon,\nVoltaire, Victor Hugo, Balzac, Napoleon,\nParis!\n\nIzvor ce nu seacă de gânduri și vis,\nRâu veșnic ce-și poartă lumina prin lume,\nȘi-nvață dreptatea prin cântec și glume,\nParis!\n\nVestală impură! ștrengar bun de-nchis!\nAltar ce-ncunună orgia și arta!\nTu, Memphis și Roma, Gomora și Sparta,\nParis!\n\nCând lumea întreagă spre tine-a trimis\nAl inimii aur și smirna simțirii,\nÞi-aduc, ca și magul, tămâia iubirii,\nParis!|362
Veronica Micle|In cenusa|In cenusa sta ascunsa\nFoarte-adese o scanteie\nSi-o iubire nepatrunsa\nIntr-un suflet de femeie.\nSi de patima e arsa\nInima ce ti-am dat tie,\nDar iubirea-n ea nestearsa\nA ramas pentru vecie.|4311
Magda Isanos|Vis vegetal|As vrea să fiu copac\nSi-as vrea să cresc langa fereastra ta.\nTe-as auzi,\nSi-n voie te-as privi intreaga zi\nM-as apuca si iarna să-nfloresc,\nCa să te bucuri!\nPasarile cele mai mandre-ar face cuib pe creanga mea,\nIar noptile mi-ar da cercei de stele\nPe care, ca pe frunze ti le-as da.\nPrin geamul larg deschis, de-atatea ori\nM-as apleca usoara să-ti sarut\nCând parul ce pe frunte ti-a cazut,\nCând buzele cu buze moi de flori\nSpre toamna m-as juca zvarlindu-ti mere\nSi foi de aur rosu prin odaie\nCu-a ramurilor tanara putere\nTi-as apara obloanele de ploaie.\nSi, cine stie, poate ca-ntr-o seara\nDe primavara, când va fi si luna\nVa trece prin gradina o zana buna,\nFacandu-mă femeie să fiu iara.\nAtuncea, sprijinindu-mi de pervaz\nGenunchiul ud de frunze si pământ,\nCu roua si cu luna pe obraz,\nEu ti-as sari în casa si senina,\nUitind de-atata vreme să vorbesc,\nCu cate-un cuib în fiecare mana,\nAs incepe\nsă\nzambesc.|3449
Alexandru Vlahuţă|Sonet (Cât ne iubeam, şi cum credeam odată)|Cât ne iubeam şi cum credeam odată\nCă-i un amor ce nu se va mai stânge,\nCă tot ce-n gândul nostru se răsfrânge\nE-o lume veşnică şi-adevărată!\n\nDe multe ori, dorinţa de-a te strânge\nLa piept, mai caldă, mai pasionată,\nÎmi deştepta o grijă-ntunecată:\nCând voi muri… şi tu-ncepeai a plânge.\n\nPoveste-i azi, şi nici măcar nu-i tristă,\nCăci totul s-a sfârşit pe nesimţite;\nNici urmă din ce-a fost nu mai există.\n\nVezi tu, ce de iluzii risipite!\nUn semn, o fluturare de batistă\nŞi ca un val uitarea ne înghite.|206
Adrian Păunescu|Implozia națională XXI - N-aveți dreptul să-l închideți pe Ștefan Andrei, el|"Este un mare bărbat politic,\nun om supradotat.\nȘi n-are el nici o vină pentru felul în care-au condus\nGeneralii-fantomă represiunea de la Timişoara şi\nBucureşti, n-aveţi absolut nici un drept să-l închideţi pe\nŞtefan Andrei, e-o-nscenare grosolană, e un caz dintre\nMultele cazuri de condamnare politică a unui lider care\nCam incomodează, n-aveţi dreptul să închideţi pe nimeni\nFără probe, fără martori, fără o judecată corectă, ceea\nCe faceţi şau acceptaţi să se facă, vi se va face. Recitiţi\n""Salonul numărul 6"" de Anton Pavlovici Cehov! Nu există\nRăzbunare mai mare, decât ecoul propriei noastre\nRăzbunări. Nu cereţi administratorilor Palatului Cotroceni\nExplicaţii peste umbra care răzbate din lucrurile\nReşedinţei, ei n-au de unde să ştie, dar eu cred că vă\nPot spune adevărul, ceaţa politică, din ce în ce mai greu\nRespirabilă, a peisajului nostru naţional,\nE mediul nostru normal\nDe acum încolo. Și peste ea,\nVine umbra spânzuratului din spălătoria de bloc.\nUmbra celui care a murit, crezând că dumneavoastră l-aţi\nTrimis la carceră pentru 16 ani, adică până-n anul 2008,\nPrezidente, eu, totuși, mă încăpățânez să cred că nu e așa."|4493
Ilarie Voronca|Cuvinte esențiale|Dacă aș voi să găsesc drumul înapoi,\nFi-vor oare cuvintele firimiturile de pâine care să mă conducă pe aleea spre inima voastră oameni?\nAcum când capul înălțat zmeu în marea solitudine,\nA primit ca o orgă avalanșa de mătăsuri a spațiilor libere?\n\nAm învățat cum genunchiul atât de fin al plantei\nSe târăște pe patul nupțial al gliei la venirea nopții,\nȘi umbra ca un fum în amfora de tenebre,\nSe pierde ca o crisalidă pe care n-o mai recunoști în fluture.\n\nAm învățat cum lumina se-mpotmolește uneori printre arbori,\nCa un sunet care nu mai poate ieși din gâtlej,\nȘi am văzut cum vioara își potolește setea,\nLa căderea de ape năvălind între coarde.\n\nDincolo de pădurea bătrână a odihnei,\nSe ascunde ziua ca un alfabet în abecedarul de mâine,\nȘi din pământul scormonit, dimineața apare albă\nCa o armă îngropată, sau ca o rădăcină de țelină.\n\nAm văzut și zilele care se încarcă pe vapoare,\nȘi pornesc cu migrațiunile spre miază-zi,\nȘi schelele luminii rămân devastate pe maluri\nPână ce păsările cu zborul îngreuiat de tenebre le cutropesc\n\nAm văzut viața, aceeași, închisă în animal, în plantă,\nȘi fieare ființă, cu-nverșunări, cu ură păstrând forma de la-nceput,\nDar cu cheile morții s-au descuiat toate lacătele\nȘi fiecare s-a-ntors în înfrățirea unanimă.\n\nAșa se deschid porțile oricărei ființe\nȘi dinăuntru apare același alai de flăcări,\nCum același luceafăr se liberează din cremene,\nȘi pasărea străbate aerul ca o sămânță.\n\nPrin perdelele nopții obrazul stelar se-arată,\nCrepuscul ca o grădină năpădită de ierburi,\nSub scoarța de copac a tăcerii e puzderia de ochi,\nȘi pasul călcând prin pietre învierile succesive,\n\nDe-aici dacă m-aș întoarce aș putea aduce\nBurdufele pline de șipotele oglindite în verbe\nȘi-atâtea învățături în esențialele cuvinte\nDar știu că și în cuvintele mele veți azvârli cu pietre.|3019
Ion Luca Caragiale|Iarna|Negreşit că, sus în ceruri\nSoarele fiind aprins,\nNu se simte frigul, gerul\nCare astăzi ne-a coprins.\n\nNegreşit ! focul din soare\nNu-l plăteşte Dumnezeu,\nÎnsă noi plătim, sârmanii,\nLemne şi cărbuni mereu.\n\nDoamne, de-ai veni-ntr-o noapte\nPe pământul îngheţat\nCa să vezi cât e de jalnic\nSă tot tremuri nencetat.\n\nTu, care-ţi iubeşti făptura,\nN-ai mai zice un cuvânt\nŞi-ai opri crivăţul aspru\nSă mai sufle pe pământ !|845
Magda Isanos|Regret|Ceva nespus de tânăr s-a pierdut...\nAşa, cu golul fiecărui ceas,\ns-a risipit în mine, s-a retras,\nca un izvor de nimenea ştiut.\n\nMi-a fost de mine însămi tot mai dor,\nca de-un prieten bun care-a murit...\nşi m-am întors adesea şi-am privit.|1063
Nichita Stănescu|Cântec nesocotit|Ți-am meşterit bănuţi de fier,\nsă-mi vinzi un ceas din sănii tăi\nzbucnind în vine zurgălăi,\ncând flămânzeam de vis şi cer ...\n\n... Dar scalda caldă, nurii puri\niubeau ciorchinul cel mănat\nŞi inima ţi-ai semănat\nîn colbul plin de scremături.\n\nŢi-am bănuit arginţi cu zimţi,\nuitarea ta să-mi vinzi pe ei,\ncând rodul florilor din tei\nîmi flămânzeau o stea în dinţi.\n\n... Dar vrăjitoare de nefiri,\ndescântece turnaşi în prag\nMi-ai dat fiertură de omag\nsă te descânt din amintiri...|3509
Alexandru Macedonski|Corabia|La ţărm, corabia oprită\nE ninsă de zăpada lunii\nŞi marea tace odihnită,\nDe biciuirile furtunii.\nCatarg şi pânze argintate\nAbia uşor sunt legănate\nMagia nopţii este sfântă\nVerzuiele unde dormitează.\nNovicii râd - Cârmaciul oftează,\nMatrozii melancolic cântă.\n\nOraşul întreg scânteiază\nCu felinarele aprinse\nMuzicile vesel vibrează,\nCurse priveghează-ntinse.\nNovicii în port se coboară,\nSpre râs şi petrecere zboară;\nRăscoala etăţii-i frământă\nSafire pe ceruri lăcrămează.\nDin cap mişcând, cârmaciul oftează,\nMatrozii melancolic cântă.|2668
Nichita Stănescu|Cântec de încurajare|Aşa cum ţăranul se urcă cu tălpile\npe oalele arse\nca să le dovedească\nrezistente şi de încredere\nbune, la vânzare, -\nîmi culc inima peste cuvinte\nca să le vădesc de nerupt\nşi zic:\nîncurajez femeia să nască,\niarba o încurajez să fie verde,\nîncurajez soarele să răsară!|1371
Emil Botta|Revizorul nostru|Școlarul Durerii \nce rău a albit... \nAnii, la urma urmelor, \nanii. \nDar plânsul în hohote, \nPlânsul, de ce? \nVai, revizorul nostru, \nrevizorul școlar \ndomnul Eminescu, \na fost tras pe roată. \nCând vei auzi creanga trosnind, \nia seama spun: e osul lui, \nal revizorului nostru școlar... \nMinți, școlare, minți, \nam răcnit, \nEminescu a fost răstignit.|588
Duiliu Zamfirescu|Culcate-s romaniţe|Uşor se mişcă tânăra fecioară,\nPurtându-şi trupul drept ca o făclie;\nCu amforele vine de la vie\nŞi vinde must, ca-n vremi de-odinioară.\n\nCopilă albă, vina ta să fie\nDe te-o-ntâlni Polibus, bunăoară:\nCum mâinile-ţi sunt prinse de ulcioară\nO să-ţi sărute benghiul din bărbie.\n\nDar ea zâmbeşte. Colţurile gurei\nS-ascund hoţos în gingaşe gropiţe,\nIar ochii vineţi iau coloarea murei.\n\nŞi iată-l el, încununat de viţe,\nCă-i sare-n drum. Pe pajiştea pădurei,\nÎn urma lor, culcate-s romaniţe.|495
Marin Sorescu|În casa muierii|Sandu Sfoiag s-a însurat cu Gligorina.\nSta în casa ei, că el nu-şi făcuse, dacă tot avea ea.\nîntr-o dimineaţă ea pleca la Bălceşti.\n- Scoală, mă.\n- Păi, de ce să mă scol, fă, la miezul nopţii, că eu nu\nMerg la Bălceşti.\n- Du-te pe la tac-tu-n deal.\n- Păi, ce să caut eu pe la tata, acum până-n ziuă?\nNu l-am văzut ieri?\n- Păi, să-ncui uşa, că nu te las eu singur în casa mea.\n\nAcum eu aş fi plecat, dar îmi spălase cămaşa,\nCă, n-aveam decât una şi-mi dăduse un combilizon de-al ei.\nCum să mă duc eu aşa la tata? Cămaşa era udă.\nEa-mi da zor să mă scol. Dacă-am văzut, m-am sculat,\nMi-am strâns bine haina la gât, am prins-o cu un cui\nŞi-am luat cămaşa udă, chitită, s-o usuc acolo.\nCând mă vede tata: „Păi, ce e, bă, cu tine?”\n- Păi ea plecă la Bălceşti să târguie.\n- Şi dacă plecă, ce?\n- Păi, mă dete afară şi-ncuie uşa, până se-ntoarce.\n- Fire-al păcatelor cu muierea ta - aşa o duci tu acolo?\nSă nu te mai prind că-i mai calci pragul.\n\nDimineaţa am pus cămaşa la soare, s-a uscat,\nEa a venit după combilizon, dar nu l-am mai dat.|4683
Nichita Stănescu|Ghearele ei...|Ghearele ei lumea-mi tinuse pe crestet\ncum vulturu-n Histrii\nil rapeste pe peste\ncum de cochilii\nde scoici maritime\nsunt plini de vint de mare, Carpatii\nintr-a lor insinguratate si intr-a lor desime\nMiroase urit ca tot trupul cel care maninca\nviata soldatlui de sub scrut\nsi dealul de stinca\nOh, vom minca in nesaturare\npina cind vom micsora\ncerul de stele polare\nOf, si atunci cind toti fi-vom satui\no fructa de lemn voi naste din mine\nnumita gutui\nS-or catara copiii pe ramurile mele intoarse\nalcooluri dintii\nfi-vor pe ruguri prea arse vinarse\nsi o sa-mi las umbra desime si cazatoare\nfar' de lumina verbului-glas\nci numai si numai in sinesi statatoare\nsi o sa mor impacat cu mine insumi\nde mine insumi liberat\ncum plingindu-ma maica-mea cu plinsu-mi\nm-a facut intiiul si nemasurat\nsi-atunci tu cu tine numai pe din spatele meu\nimi vei inchide ochii\nla curbura unui curcubeu\nsi pasul tau gingas calcind pe scinduri\nam sa-l preschimb tot doar in ginduri\nsi nasul tau scurt si istet, in mirosuri\nam sa-l preschimb draga doar in mirosuri\nsi ochii tai mari ca verdea cea verde de iarba-n planete\nm-or spinzura de coada lor de cometa\nm-or adinci intr-o de tot fericire\ntu mica, singura mea de iubire.|1414
Ion Minulescu|Rânduri pentru Moş Crăciun|Iartă-mă că te salut numai din uşă...\nTe-aş pofti şi-n casă,\nDar mi-e teamă\nCă-mi aduci aceeaşi veşnică păpuşă\nŞi acelaşi vechi refren de panoramă!...\n\nIartă-mă că-ţi spun ce cuget, Moş Crăciun...\nDar eu - zău - nu văd de ce mai vii!...\nCe folos că eşti bătrân\nŞi-ai suflet bun,\nDacă-n tolbă n-ai decât minciuni pentru copii!...\n\nNu-ţi mai pierde timpul cu poveşti\nPentru cei ce nu mai cred în ele...\nTu - e drept - n-ai fost decât aşa cum eşti,\nOmul cu păpuşi de porţelan\nŞi acadele...\n\nDar eu nu mai sunt copilul de-altădată,\nSă mă-ncânt numai de chipuri ce se şterg,\nMie-mi trebuie-o femeie adevărată,\nNu femei-păpuşi de Nurenberg!...\n\nIată!...\nAsta este tot ce-am vrut să-ţi spun...\nŞi ţi-am spus, să ştii şi tu ce-aş vrea!...\nŢine minte,\nŢine minte, Moş Crăciun...\nŞi la anul, dacă vii din nou, să-mi vii cu Ea!...|885
Radu Gyr|Bate vântul vinerea|Bate vântul vinerea,\ncu mireasmă amăruie.\nDin ce vânătă cățuie\nîmi afumă fruntea grea?\n\nBate vântul vinerea,\nochii zac, n-ar mai zăcea.\n\nBate vântul vinerea,\nInima, ca o jivină,\nstă tânjind în vizuină,\nîn lingori de iarbă rea.\n\nTrece vântul peste ea,\nbate vântul vinerea.\n\nBate vântul vinerea,\nși din ani și din răscruce\ncolb și pulbere aduce...\n\n\nBate-a secetă și vrea\nsomn și lacrimă să-mi bea.\nBate vântul vinerea.\n\nBate vântul vinerea,\ncu mireasmă amăruie.\nAnii scad și vremea suie\npeste fruntea tot mai grea,\n\npeste noaptea tot mai rea, —\nbate vântul vinerea,|3836
Radu Gyr|Sevă|Se leagănă câmpia ca o navă.\nSpic, bălărie, laur și arbust\ndin țărna cu ocult și crâncen must\nîși beau puterea dulce sau grozavă.\n\nCe tari miresme crinul august,\nce vlagă suge frunza mea firavă,\nși ce venin de stârvuri, ce otravă\nadună spinu-n vârful lui august?\n\nȘi eu, adesea, câte-o rădăcină\nînfig în taina lutului uman.\nBeau din iubiri mireasmă și lumină,\n\nsug din încrederi noduri de tufan\nși trag din uri puteri care-nvenină,\ncucută neagră lângă bolovan.\n\n1968|4042
Ștefan Petică|Păunii verzi plecară în noaptea solitară|Paunii verzi plecară în noaptea solitară\nCu strigate de jale ca nota care trece\nPlângând sub ceruri triste; iar sus în turnul rece\nTrei lacrimi umeziră pe coarde de ghitară.\nPoeme dulci de vise, poeme de petale,\nCe mor în tremurarea din mintea-ne pribeagă!\nDeparte trec păunii cu strigăte de jale.|1894
Alexei Mateevici|Fecioara din Nazaret|Leagănul ei l-au umbrit\nAle Palestinei ramuri,\nÎn Sion a strălucit\nCea Slăvită-acum de neamuri.\nCrinii albi, ai Idumeii\nPuşi au fost să-i înflorească,\nŞi porumbul Iudeii\nCu aripa s-o păzească.\nPresimţiri de soarta sfântă,\nDe cereasca proslăvire\nA avut Fecioara blândă\nŞi-a primit-o cu smerire.\n\nMartie 1912|224
Tristan Tzara|Clipă notă frate|nimic nu urcă nimic nu coboară nici o mișcare laterală\nel se ridică\nnimic nu mișcă nici ființa nici neființa nici ideea nici prizonierul înlănțuit nici tramvaiul\nel nu se aude decât pe sine\nnu înțeleege nimic altceva decât scaunele piatra frigul apa -\ncunoaște trece prin materia dură\nnemaiavând nevoie de ochi îi aruncă în stradă\nultimă scânteiere a sângelui în tenebre\nultim salut\nîși smulge limba - flacără străpunsă de-o stea\ndomolită\ntoamnă moartă ca o frunză de palmier roșu\n\nși reabsoarbe ceea ce a negat și destrămat îl proiectează în altă emisferă anotimp secund al existenței\ncum unghiile și pletele cresc și se întorc|4095
Marin Sorescu|Developare|Azi am fotografiat numai copaci,\nZece, o sută, o mie.\nÎi voi developa la noapte,\nCând sufletul va fi o cameră obscură. Apoi îi voi class:\nDupă frunze, după cercuri, După umbra lor.\nO, ce uşor\nCopacii intră unul într-altul!\nIată, nu mi-a rămas decât unul.\nPe-acesta îl voi fotografia din nou\nŞi voi observa cu spaimă\nCă seamănă cu mine.\nIeri am fotografat numai pietre.\nŞi piatra de la sfârşit\nSemăna cu mine.\nAlaltăieri - scaune -\nŞi cel care-a rămas\nSemăna cu mine.\nToate lucrurile seamănă îngrozitor\nCu mine...\nMi-e frică.|2579
Tudor Arghezi|Portret|Mă uit la el şi-l mai ascult.\nFace nimic dar vrea tot mult.\nIntenţii cîteodată potrivite.\nAprobă, se codeşte şi admite.\nŞi bun la suflet ca un miel,\nAr trebui şi-o minte-n el.\nŞi nu e niciodată mai fudul,\nnici mai puţin , nici mai destul.\n\n17 octombrie 1966|4204
Costache Ioanid|Cât de maret e Dumnezeu!|"Cat de maret e Dumnezeu!\nVad marea cu talazuri grele,\nma-nalt pe muntii de bazalt\nsi-mi zboara gandul printre stele,\ntot mai inalt!\n\nCe-imparat isi duce-ostirea\nspre un gigantic apogeu?\nAcel ce-a pus in goluri firea,\nAcel ce-a scris oricui menirea,\nmai mult decat nemarginirea\ne Tatal meu!\n\nCat de temut e Dumnezeu!\nVuiau de pe Sinai ecouri\ncand glasul Domnului vorbea.\nIar Moise-nainta prin nouri\nsi tremura...\n\nLa tronul alb se strang sfielnic\nvoivozi de foc din Empireu,\nSi heruvimii vin cucernic,\nslavind Eternul Vistiernic.\nSi-acest Stapan Atotputernic\ne Tatal meu!\n\nSi cat de bun e Dumnezeu!\nChiar daca stelele batrane\ntot au o vreme cand se-astern,\ndar cine in Isus ramane\ne-un fiu etern!\n\nSi-n fata slavei sclipitoare\nin ceasul lumii cel mai greu,\nacei ce-au dat pe sfintii la fiare\nvedea-vor Forta Creatoare,\neu voi soptii cu adorare:\n""E Tatal meu..."""|2773
Adrian Păunescu|Eu, diversiunea|Nu-i loc de mine, mă tot aflu-n calea\nacelora ce merg spre monumente,\nmă vor călca-n picioare, mă vor tunde,\nmă vor ceda-nscenării indecente.\n\nNu-i loc de mine, n-are loc porumbul\nsă crească și să vină în hambare\nde-acest poet retoric și habotnic\ncare-a ajuns în glume populare.\n\nNu-i loc de mine; dacă zic de bine\nsunt bănuit de fals și lingușire,\ncând zic de rău, mi-atribuie tot răul\nși lipsa de statornică iubire.\n\nNu-i loc de mine, de-aia moare lumea,\nde-aceea sunt în Orient zâzanii,\nDin pricina-ngâmfării mele slute\nși-au părăsit comunele țăranii.\n\nNu-i loc de mine, sunt motivul tainic\ndin care cresc nevoile și prețul,\ncând tac, sunt laș, când spun, doresc profituri\nși-n general o fac pe îndrăznețul.\n\nNu-i loc de mine, n-am un colț aiurea\nsă mă retrag, să beau cu pădurarii,\nsă nu mă mai înjure toți mai micii,\nsă nu mă mai bârfească toți mai marii.\n\nNu-i loc de mine, sunt diversiunea\ncu care negurile vă reprimă,\nmai bine faceți pace pretutindeni,\nscăpați-ne de fraudă și crimă.\n\nNu-i loc de mine, dar mă simt în stare\nsă nu fiu printre cei care conspiră,\nci să mă trag scârbit la melci în coarne,\nla morți în groapă, la Orfeu în liră.|2268
Nichita Stănescu|Labirint în flăcări|Deci ceea ce nu se-nţelege\nsuie în ceruri, palid fum,\ndă Lycurg o nouă lege\npoimâine, mâine, acum, -\n\nCum că potrivit se-arată\nla distrugerea de sens\nlitera neînarmată\nîn cuvântul cel mai dens.\n\nBa muiere, ba bărbat e,\nsemn şi semne la un loc\no, cuvântule, cetate\npururea în fum şi foc.|3581
Dan Botta|O amforă sabină|O amforă sabină, de virginală galbă, e zona mea : arhaic și limpede pământ,\nSeptentrionul palid și\nOrion, la vânt senină, liniștită de visuri floare albă.\n\nGalere duc, e aur, heraldică fereastră,\nEgee cu safirul de indolentă seară : e-Arhipelagul thracic?\nOri poate tu, o clară\nMinerva cu\nIdeea în flacăra albastră.|433
Adrian Păunescu|Mi-e frig de frigul…|Mi-e frig de frigul celui ce-o să plece\nȘi nu va mai veni-napoi, în veci,\nȘi haina din cuier devine rece\nȘi mânecile la cămăşi mi-s reci.\n\nMi-e frig de frigul omului pe care,\nÎndată ce în glorie s-a frânt,\nFamilia l-a dus la-nmormântare\nȘi l-a lasat acolo, în pământ.\n\nMi-e frig de frigul lui, acum, că plouă\nȘi-n cimitir e apă cu prisos,\nÎn timp ce viaţa ne e dată nouă,\nEl zace în sicriu acolo, jos.\n\nMi-e frig de frigul nopţilor de iarnă,\nCând respirând prin viscole, postum,\nNămeţii vor începe să se-aştearnă\nȘi el, sărmanul, se preface-n scrum.\n\nMi-e frig de frigul ţurţurilor care\nVor atârna plângând de crucea sa,\nCând lacrimile noastre funerare,\nÎn cinic scăzământ, se vor usca.\n\nMi-e frig de frigul cerului pe unde\nÎşi joacă rolul ultim şi-i e greu,\nCă îl priveste însuşi Dumnezeu,\nȘi dintr-odată, prin schimbări profunde,\nMi-e frig de frigul lui. Mi-e frig de frigul meu…|2346
Mihail Săulescu|Pe strada asta tristă|Pe strada asta tristă, pustie, solitară,\nAtâta vreme este de când tot merg mereu,\nȘi nu-nțeleg, în strada aceasta solitară,\nCe poate să mă cheme, ce poate să-mi apară,\nDe merg de-atâta vreme, doar umbra mea și eu.\n\nNu-i nimeni — și lumina de pale felinare\nÎmprăștie în aer cu calmul ei de mort\nCeva din altă lume, ceva din depărtare,\nCeva în care parcă-i o mistică chemare\nSpre care parcă pașii neînțeles mi-i port.\n\nMă urmărește noaptea cu liniștea ei rece,\nMă cheamă înainte un gând ce nici nu-l știu,\nMă urmărește noaptea cu liniștea ei rece\nȘi-un dor de zări albastre prin sufletul meu trece.\nEu merg pe strada asta, în noaptea asta tristă,\nȘi nu știu până unde, va trebui să merg.\n\nPe strada asta care îmi pare tot mai tristă,\nChemat ca de-o bătaie duioasă de batistă,\nDe pale felinare ce-n depărtări se șterg,\nCu sufletul, cu umbra pășesc în noapte-adâncă,\nTrei frați pribegi, departe, mânați de-același dor?\nEu vreau lumina asta să mai dureze încă,\nȘi umbra mea dorește o noapte mai adâncă,\nIar sufletul meu numai un cer strălucitor.|1251
Mihai Eminescu|Terține|Tinzându-ți mâna o priveai cuminte,\nMișcai zâmbind a tale roșii buze,\nȘoptind încet, ca-n vis, la dulci cuvinte.\n\nUrechea mea pândea să le auză\nAbia-nțelese, pline de-nțeles —\nCum ascultau poeții vechi de muză.\n\nȘi-n ochii tăi citeam atât eres,\nAtâta dulce-a patimei durere,\nCă-n al meu suflet toat-o am cules.\n\nA vorbei tale lamură de miere,\nAl gândurilor visătorul haos,\nAl tău surâs precum ș-a ta tăcere\n\nȘi chipul tău în voluptos repaos.\nPătruns-au toate limpede-n cântare-mi,\nCând al tău suflet mie l-ai adaos.\n\nStăpână ești pe gându-mi și suflare-mi\nȘi-acesta cânt, ce gat-acum vedemu-l,\nTu poți să-l ții și numai tu să-l sfaremi.\n\nDe-ngădui tu ca eu să-nchin poemul,\nPrecum viața mea ți-am închinat-o,\nDisprețui hula orișicărui emul:\n\nPrimește-l dar c-un zâmbet adorato!|1225
Gellu Naum|Îţi faci vânt cu propria-ţi figură|Lenea ta e o apă foarte potabilă şi\nmâinile o frământă ca pe ceva necesar\nîntr-o zi într-o zi ai\nsă afli ce e ascuns pe dinăuntru\nsub pantalonii ca nişte bătrâni biciclişti\nsub albia de rufe tunsă proaspăt\nordonată şi fixă ca un fragment de paranoia\nai să-mi suni predispoziţiile ca pe nişte clopote\nai să te strecori pe sub uşile larg deschise\nîn gurile tunurilor ai să te miri fumând o ţigare\nai să umbli în mâini pe dinăuntru meu\nciupindu-mi nervii ca pe nişte coarde vocale\nai să-mi numeri globulele roşii şi ai\nsă-mi treci prin ficaţi cu ochii la stele.|2522
Vasile Militaru|Ne cheamă pădurea|Veniţi, ai codrilor prieteni,\nVeniţi la ei, cu suflet viu,\nVeniţi cât brazii mai au cetini,\nVeniţi cât nu e prea târziu!\nPădurea e izvor de viaţă\nŞi-n ea strămoşii-au mers mereu\nCa-ntr-o biserică măreaţă,\nÎn care cântă Dumnezeu!|2010
A. E. Baconsky|Nud de întuneric|Mi-e somnul tot mai străveziu. De-acum\nte pot vedea mai bine pe-ntuneric,\npot urmări pe trupul tău cum noaptea\ncu iedera-i necunoscută crește,\nși sânii legănându-se ca două\nstele de mare. Câteodată luna\nvenind prin geam îți aurește șoldul\nca vechilor statui-mărgăritare,\ncad licărind în jurul fiecărui\nsărut al meu și iedera dispare,\nrămâne numai frunza de acantă,\naur și negru coborând în taina\ncoapselor tale. Somn de ocean,\nsomn translucid mi-e dat să dorm de-acuma,\nși valuri ondulate-n vântul rece\nsimt vârsta echinoxului. Mai bine\nte văd, mereu mai bine pe-ntuneric,\nurcănd din adâncimi prin somnul meu,\nca o naiadă goală.|17
Costache Conachi|Ce este nurul|Ah, nurule, împărate a podoabelor fireşti,\nFiinţă necunoscută priceperii omeneşti,\nTu ce ţâi împărăţia într-un cuprins de obraz\nŞi stăpâneşti lumea toată numai prin plac şi prin haz,\nCu duhul şi cu sâmţârea pururea într-aripat,\nDai fiinţă la fiinţa în care eşti răvărsat.\nÎntocmai şi mai mult încă decât fierul la magnit\nTragi pe inimi cu plăcerea şi le supui la iubit.\nFrumusăţa fără tine este un chip zugrăvit,\nCe nu-nghimpă la sâmţâre, nici porneşte la-ndrăgit.\nEa podoabelor supusă, tu podoabe covârşeşti,\nEa oglinzii să închină, tu oglinda o sfinţăşti.\nOchii ce te au pre tine cu sâmţârile grăind\nParcă farmecă cu libov, parcă fulgeră clipind.\nGuriţa ce să deşchide supt a tale zâmbituri\nDă graiului o dulceaţă prin care tu inimi furi.\nAh, nurule, împărate, ţâe numai mă închin,\nPentru tine slăvesc lumea, pentru tine eu suspin.|398
Costache Ioanid|Viata|Cita vreme nu s-a-nchis Cartea Mintuirii,\ncit Isus mai poarta-n rani singele Iubirii,\ncit mai poate pilpiii jarul sub cenusa,\nstai si-asculta. Domnul tau bate-acum la usa.\n\nDaca azi e-n preajma ta, e ca vrea sa-ti spuna\ngindul cel mai insemnat, vestea cea mai buna.\nNu-L lasa sa plece trist. Poate niciodata\nmina Lui la usa ta n-are sa mai bata...|2817
George Topîrceanu|Un iepure|Scurt, mohorul a foşnit...\nŞi spre neagra arătură\nÎntr-o clipă s-a ivit\nUn măgar-miniatură!\n\nDin căpiţă sare pleavă,\nSar gunoaie dintr-un snop.\nPuşca scoate fum pe ţeavă\nŞi porneşte ca un dop...\n\nA căzut... ba nu! Din goană,\nMic, elastic şi urgent,\nLâng-o tufă de simziană\nA făcut un compliment.\n\nSpre porumb acum s-abate...\nUn scaiete zăpăcit\nÎl întreabă: Ce e, frate?\nSunt teribil de grăbit!...\n\nAlungat ca de furtună,\nCu picioare de lăcustă,\nSe destinde şi s-adună\nPeste-o mirişte îngustă.\n\nCa o minge se prăvale,\nSe coboară şi se suie\nPrin hârtoapele din vale:\nUite-l nu e, uite-l nu e!...\n\nLiniştea coboară iarăşi\nPeste ţarinile moarte...\nL-ai scăpat! zice-un tovarăş.\nMi-a sărit cam de departe..|2968
Mihai Eminescu|Un farmec trist şi ne'nţeles|Un farmec trist şi ne'nţeles\nPuterea mea o leagă,\nŞi cu nimic nu m-am ales\nDin viaţa mea întreagă.\n\nE un luceafăr răsărit\nDin negura uitării,\nDând orizon nemărginit\nSingurătăţii mării.\n\nÎngălbenit rămâne-n veci\nŞi-i e aproape stinsul,\nCând ale apei valuri reci\nCălătoresc cu dânsul.\n\nCu-atâtea tainici rugăminţi,\nCu-atâtea calde şoapte,\nCu-atâtea lacrime fierbinţi,\nVărsate zi şi noapte,\n\nI te-ai rugat: dorul nespus\nDin suflet să-ţi alunge,\nDar el se-nalţă tot mai sus\nCa să nu-l poţi ajunge.\n\nVa rămânea necunoscut\nŞi va luci departe\nCăci luminează din trecut\nIubirii celei moarte\n\nŞi se aprinde pe-orizon\nPustiu de mări şi stepe\nŞi a lui farmec monoton\nM-a-nvins făr-a-l pricepe.|1229
Dan Botta|Memling|Memling, seară sensitivă s-a întins,\ntristă de al Fecioarei pas nins.\n\nÎn lente inele de brumă, covoare\nde lume, de linişti izvoare.\n\nOchii, arcul de oglindă al sublimului,\nfruntea înaltă a cerurilor Ierusalimului.\n\n(O, frunte cu albe şi reci regiuni,\nîn gravele falduri cum suni!)\n\nPlopii ogive, orele fine şi verticale,\nconjuncţii moi de stele în defuncte canale.\n\nEră primitivă de rar ametist\ncu îngeri cântând din alăute trist.|431
Radu Gyr|Mrejerul|Era năvodu-aseară o nălucă\nși se umplea de știme dunărene.\nPăreau, în vârșe, zodiile mrene\nși luna avea solzi brumați de știucă.\n\nÎn somnu-mi pescăresc, sub coviltire,\nvin, pe mistreți, pădurile călare,\nși papura cu oastea ei subțire\nși apele — să-mi cadă la picioare...\n\nDe vântul bălții arsă mi-este fața\nși straiul a păstrugă îmi miroase,\ndar steme verzi îmi pâlpâie în oase...\n\n— Moldovă dragă, bună dimineața!|3949
Lucian Blaga|Suprema ardere|Ard molcom lumânările\nde ceară în sfeşnice.\nun tâlc s-alege sibilin\nprin umbrele veşnice.\n\nPe vetre şi în capiste\nş-atâta jeraticul.\nS-aprinde ambra pentru zei,\nşi mirtul, sălbaticul.\n\nŞi arde untdelemnul în\nopăitul cu toartele,\npentru vieţi ce vor veni,\ndar şi pentru moartele.\n\nDacă lumina ar cânta\nvărsându-şi puzderia\nnoi am vedea cum cântecul\nconsuma materia.|3391
Octavian Goga|Pace|Eu port adesea-n mine-o închisoare\nÎn care strigă făcători de rele,\nDin negura adâncurilor mele\nEi vin flămânzi de aer și de soare...\n\nDe câte ori îmi bat după zăbrele\nȘi-ar vrea să frângă vechile zăvoare...\nI-aud cum cer în depărtări să zboare\nCu glas dogit, cu urlete rebele...\n\nDar totdeauna, pocăita minte,\nTemutul paznic, fără de iertare,\nNemilostiv le iese înainte.\n\nÎnchide porți cu mâna-i pricepută\nȘi-n urma ei în suflet reapare\nAceeași pace veștedă și mută.\n\ndin volumul Din larg|3770
Anton Pann|Mulți sunt proști care le place pe-alții-n sobor să împace|Nastratin Hogea odată\nMăgarul din grajd scăpând\nPlecă cu traista-ncărcată\nCa să-l caute-ntrebând:\n\nŞ-întâlnind pe oarecine\nDin săteni l-a întrebat:\n- N-ai văzut cumva, vecine,\nPe magarul meu prin sat?\n\n- Ba l-am văzut, el zise,\nColea ca jude şezând,\nŞi la vite-n holde prinse\nJudeca, ispas făcând.\n\nHogea zise cu mirare:\n- Jude-n sat magarul meu?!\nZise acel la plecare:\n- Da, da ceea ce-ţi spun eu.\n\nHogea necăjit se duse\nÎn cel mai repede pas,\nÎn pragul uşii se puse\nUnde se făcea ispas.\n\nŞi traista după ce-ntinse\nCu un jos a o pleca,\n- Tpru, tpru, tpru! din buze zise\nCătre cei ce judeca.\n\nToţi râseră de această,\nNumai unul cum şedea,\nViind, se plecă la traistă,\nCa ce e-n ea a vedea;\n\nIar Hogea traista-ncărcată\nDupă gâtu-i aruncând\nÎncepu totdeodată\nCa să-l judece zicând:\n\n- Treburile-mi stau acasă\nŞi tu aici în sobor\nPoftişi tocmai când îmi pasă\nSă te faci judecător.|2752
Ion Minulescu|Epilog sentimental|Dă-mi ochii-ţi plânşi, să-i mai sărut o dată,\nŞi lasă-mă să plec!...\nTu nu-nţelegi\nCă-n orchestrarea întregirii noastre\nNu-i ciripit de păsărele-albastre,\nCi-i răcnet doar de bestie turbată,\nCe-ţi sângerează-obrajii şi te muşcă\nDe câte ori încerci s-o-nchizi în cuşcă\nSau de piciorul patului s-o legi?...\n\nDă-mi ochii-ţi plânşi, să-i mai sărut o dată,\nŞi nu-ţi mai cer nimic!...\nTu n-ai ghicit\nCă melodia întregirii noastre s-a sfârşit\nŞi toată fericirea-mprovizată\nCu care ne-avântăm tot mai departe\nN-a fost decât iluzia că ne-am iubit\nCa două manechine cu suflete de vată,\nPăstrate-ntr-o vitrină cu geamurile sparte?...\n\nDă-mi ochii-ţi plânşi, să-i mai sărut o dată,\nC-atâta doar mi-e dat să-ţi mai sărut,\nÎn cinstea întregirii noastre din trecut,\nDin care-acum n-a mai rămas nimic\nDecât o falsă frescă-n mozaic,\nPe care nişte gheare de bestie turbată\nÎnsângerează două imagini omeneşti!...\nNu le cunoşti?...\nÎncearcă -\nŞi-ai să ţi le-aminteşti!|3154
Tudor Arghezi|Stupul lor|Stupul lor de pe vâlcea\nStă păzit într-o broboadă\nDe trei plopi înnalţi, de nea,\nPe o blană de zăpadă.\n\nPrisacarul le-a uitat,\nŞi-a căzut si peste ele\nIarna, grea ca un plocat,\nCu chenar de peruzele.\n\nÎnlauntru însă-n stup\nLucrătoarele sunt treze\nŞi făcând un singur trup\nNu-ncetează să lucreze.\n\nCă niciuna n-a muncit\nPentru sine, ci-mpreună\nPentru stupul împlinit\nCu felii de miere bună.|4223
Tudor Arghezi|Ușa care scîrţîie|Ca și tine, găunoasă,\nMerg în frunte și nu-mi pasă,\nCa și tine, vreau să zic,\nFac mult zgomot cu nimic.|4238
Cincinat Pavelescu|Lied|O, dulce, dulce mână fină,\nȘi care niciodată\nNu vei lăsa a ta lumină\nPe fruntea mea nemângâiată!\n\nO, mâini al căror veșnic gest\nDe milă și iertare,\nAtrage buzele-ntr-un gând\nSenin de adorare!\n\nMâini tinere ce au în tonul\nStrăvăzător de ceară mat\nCeva din mistica paloare\nA unui zeu crucificăt.\n\nO, mâini a căror frumusețe\nAm adorat-o în extaz,\nSimțind un val de tinerețe\nCă mi se urcă în obraz,\n\nSpre voi înalț o rugăciune:\nO, albe mâini nevinovate!\nCădeți pe inima-mi odată,\nCa să-nceteze de-a mai bate!|352
Adrian Păunescu|Lancea lui Horea|În toate grădinile ţării e-o floare\nCu lujer discret şi trăind anonim,\nÎn vremi de răscruce sau de tulburare\nNoi Lancea lui Horea pe ea o numim.\n\nAcelora care falsifică acte\nŞi Ţara Română sub talpă o vor,\nNoi nu le servim argumente abstracte,\nDar poate de Lancea lui Horea li-i dor.\n\nLa orice primejdii, la orice dezastre,\nCând duşmanii vor să ne lege în frâu,\nAl nostru e dreptul şi-al naţiei noastre\nSă mergem cu Lancea lui Horea la brâu.\n\nCopiii o-nvaţă din laptele mamei,\nO ţin ca pe-o cârjă oştenii cărunţi,\nŢărănci o prefiră în firul maramei,\nSunt codri de Lancea lui Horea în munţi.\n\nÎn sud e-o coloană ce-i seamănă bine,\nÎn nord e un clopot ce-o duce în el,\nCopilul o are, pe lume când vine,\nCa leagăn întâi, şi-apoi ca drapel.\n\nTrei lăncii în stema duratei se-adună\nVibrând ardelean, moldovean şi muntean,\nIar Lancea lui Horea e-aici împreună\nCu Lancea lui Cloşca şi a lui Crişan.\n\nSămânţă de lance pe-aici se cultivă\nŞi traşii pe roată ascunşi sunt în toţi\nŞi nu mai e roată să-i stea împotrivă\nAcestui popor înviat de pe roţi.\n\nOricând s-ar ivi vreo-ncercare amară\nLa brâu să vă stea mai aproape de mâini\nSpre drepturi în ţară şi pace afară\nCu Lancea lui Horea la luptă, români!|2324
Alexei Mateevici|În Betleem|Noapte-adâncă. În ceruri, sus,\nStele ard tremurătoare;\nDoarme Pruncul Iisus\nSub privirile Fecioarei...\n\nPace-n cer şi pe pământ,\nNumai glas de cântători...\nÎl slăvesc pe Pruncul Sfânt\nÎngeri — sus, iar jos — păstori.\n\nVarsă line străluciri\nPruncul sfânt şi luminos,\nŞi cereştile luciri\nArd pe faţa lui Hristos.\n\nSteaua de la răsărit\nS-a aprins cu foc în cer,\nLa-nchinare au venit\nCraii dintr-acele ţări.\n\nDecembrie 1912|229
Mihai Eminescu|O, de-ai ști cum șoapta ta divină|O, de-ai ști cum șoapta ta divină\nDeschide-al visurilor labirint,\nCă ce văd eu în privirea-ți senină\nN-a văzut nimeni, nimeni pe pământ.\nE-atâta scris ș-atât nu-i scris în sine,\nÎncât ar trebui un trai de sfânt\nCa să-nțeleagă șoapta ta surprinsă,\nPrivirea ta cea dulce și aprinsă.\n\nȘi de-ar pricepe-o... știi tu ce ar zice\nAcel fără de seamăn muritori?\nȚi-ar împleti cununi de aurite spice?\nGhirlănzi de stele mestecate-n flori?\nAr tremura de vorba ce i-ai zice,\nS-ar bucura de-amor și iar de-amor?...\nCe-ar zice e... o știu — și eu ți-o zic:\nPrivind în ochii-ți n-ar zice nimic.\n\nCăci ce-i de zis, văzându-te pe tine,\nCe e de zis la frumusețea ta!\nSă-și smulgă părul când gândește-n sine\nCă nu-i pe lume față ca a ta,\nPriviri c-a tale-albastre și senine,\nSân ca al tău de alb — o caldă nea —\nUmeri c-ai tăi de vergină zăpadă,\nDe aur bucle-așa frumos să șadă.\n\nO, lasă-mă să mângâi a ta frunte,\nSă plec pe sânu-ți capu-mi obosit.|1191
Nichita Stănescu|Scularea din somn|Ca să ştergem faptul că ne-am\nstrâns în braţe\nVom trăi noi alte vieţi\nViaţa scândurii,\nmoartea pomului...\n\nCa să ştergem respirarea\nne vom umple, ne vom umple\nnu de aer ci de sânge,-\nplini de păsări visătoare\n\nCa să ştergem viaţa noastră\nne vom naşte noi din nou\nşi vom sta cuminţi, clociţi\nde o pasăre măiastră\nmai a voastră,\nmai fereastră\nmai trecută de o astră,-\npărăsită de un astru\n\nÎntâmplare de secunde, noi\nsuntem somnul\nunei idei.|1552
Nichita Stănescu|Confesiune|Vă spun, n-aş mai putea să zic nicicând\nvreo minciună,\ndacă mi-ar fi furate, luate şi jefuite\ntoate amintirile.\nDe n-aş ţine minte, în minţi, vă zic\nn-aş mai putea să spun nici o minciună.\n- Tu eşti tu? aş întreba\n- Eu sunt eu, mi s-ar răspunde.\nDar n-am noroc\nnimeni nu vrea să-mi fure amintirile\nsau măcar să mi le jefuiască.\nEu aş putea să nu mai spun nici o minciună.\n- Tu eşti tu? vă întreb\n- Da, eu sunt eu! să mi se răspundă.\nNinge şi e frig.\nAlbul nu te spală de negru,\nfrigul îţi îngheaţă sângele.\nOho, eu aş putea să nu spun niciodată\npentru prima dată, nici o minciună.|1390
Gellu Naum|Bulgărele mic|Bulgărele mic (firește,\nDacă se rostogolește)\nSe preface în morman,\n\nIar un morcov și-un tăciune\nFac din bulgăre un june\nPinguin sau pelican.\n\nDar un pinguin răcește,\nCât ar fi de dolofan,\nChiar când este pelican\n\n(Dacă este frig, firește)\nDeci, e foarte necesar\nSă-i pui șapcă și fular.|4640
Gellu Naum|Din când în când|"Din când în când îmi notez\ndouă trei vorbe ca să nu le uit\napoi într-un coș de nuiele pe pat\nla umbră mă culc și aștept\n\n\ndupă un timp vine una\nmă acoperă cu aripile ei îmi cântă melodii preferate\nse miră singură ""pe ce lume trăiești""\nși iar mă leagănă nani-nani mă enervează\npână se face întuneric și ne înserăm\npână trece câinele fără cap"|2515
Zorica Laţcu|Ochii|Ridici pleoape mari de neguri grele\nSi ochii Tai, lumina, mi-i arati.\nO, Doamne si stapan vietii mele,\nSunt ochi, purtand adanc noian de stele,\nSunt ochi de foc, ce-aprind pustietati.\nSunt mari ciorchini de boabe luminoase;\nDin ele raze curg in loc de vin.\nSunt ochii Tai ca spadele taioase,\nArzand cu rani adanci si dureroase,\nIn cearcanele cerului senin.\nCaci de-ar pica o lacrima fierbinte\nDin jarul lor intunecat si greu,\nS-ar prabusi in flacarile sfinte\nPamantul tot si mortii din morminte,\nScantei ,s-ar inalta la Dumnezeu.\nAr fi un singur foc, nemarginire\nDe flacari albe-n val de valvatai.\nSi n-ar mai fi nici trupuri nici simtire:\nAr arde numai focul Tau, Iubire,\nLumina-n lungul vesnicelor cai.|4366
Mihai Eminescu|Stam în fereasta susă|Stam în fereasta susă\nȘi izvoreau în taină,\nCu-a lor de aur haină,\nA nopții stele mari.\n\nSe îmflă dinainte-mi\nDe vânt deschisa carte\nȘi literele-i moarte\nÎn lună joacă clar.\n\nUn râu, vezi, mișcă unda-i\nCea visător-bolnavă,\nUn cântec în dumbravă,\nO floare văd pe lan.\n\nO stea în cer albastru,\nCe-aruncă-a ei icoană\nPe-oglinda albă, plană,\nA lacului Meran.\n\nȘi sună-n noaptea tristă\nUn cântec de copilă\nȘi vântu-ntoarce-o filă\nDin cartea ce-am deschis.\n\nDe ce mi-a-ntors el foaia\nUnde-nvățatul zice\nCă-n lume nu-i ferice,\nCă viața este vis?|1220
Ilarie Voronca|Dincolo de noi|Nici aburul, nici cântecul, nici planta\nDin care ziua suie spre tenebre\nNici oceanele vibrând în verbe\nNici toamna-n mărăcini rupându-și manta,\n\nNici ceașca-n care primăvara fierbe\nCu pasul scoborând prin frunze pante\nȘi nici vânatu-nsângerându-mi geanta\nNu-mi vor sluji. Sub frunte zvâcnesc febre.\n\nMut? Orb? Aieve, mi-ai reda suavă\nTu numai, glasul luminos, unealtă\nVânt pânza vieții desfăcându-mi, navă.\n\nȘi, flaut, tu, sau auroră-naltă\nUn dulce foc pe ochi. Și o otravă\nPe buze dând eterna zi: cealaltă.|3020
George Coşbuc|Gramatica şi medicul|Odată îmi trimise un medic renumit\nPe fiu-său la şcoală pe două luni, cu dorul\nSă fac din el gramatic şi retor, căci feciorul\nIsteţ era la vorbă şi gând, un îndrăcit,\nDa-n lună cu piciorul.\n\nÎn şcoală eu, fireşte, voind să-l introduc\nÎn taină de gramatici, încep cu poezia;\nIau versul Iliadei: Să-mi cânţi, muză mânia,\nCăci ea pe mulţi trimite la iad, apoi apuc\nSă-i spun ce-i prozodia.\n\nDeseară, când băiatul se duce la părinţi,\nEl spune ce-i prin şcoală şi prinde să recite:\nSă-mi cânţi, muză mânia, căci ea pe mulţi trimite\nLa iad; vestitul doctor a prins să crişte-n dinţi\nCa cei scoşi din sărite.\n\nAtâta i-a fost şcoala baiatului; de-atunci\nEl n-a venit la mine, căci tată-său pesemne\nŢinea c-aceste versuri sunt oarecum nedemne\nDe-un doctor; dar în fine dai versuri unor prunci\nCa versul să-i îndemne.\n\nTrecură zile multe, şi-odată mă-ntâlnesc\nCu doctorul pe stradă; făţiş venind spre mine,\nEl râde, mă salută, poftindu-mi bani şi bine,\nEu resalut, şi dânsul cu glasul prietenesc\nMi-a zis şoptind în fine:\n\nMulţam de ostăneală! Tu vrei să-nveţi pe fiu\nÎn ce mod se trimite la iad? Să plătesc taxă\nLa şcoală? Dar acasă nu pot să-i dau eu praxă?\nPe mulţi trimit, amice, la iad! Deşi nu ştiu\nNici boabă de sintaxă!|648
Emil Brumaru|Tulburul domn|Tulbure domn al zilei de marți,\nVrei orele-ntre noi să le-mparți?\n\nDoar trei îți cer. Cele mai largi.\nÎn prima plimbu-mi melcii dragi.\n\nA doua — roua-n cheaguri strâng.\nȘi-n ultima adorm adânc.\n\nIar douăzeci și una, blând,\nTot să le umpli pe pământ\nCu crini căscați spre fluturi grei.\n\nTulbure domn al zilei, vrei?|2507
Radu Gyr|Lacrimi|Gonit din raiul lui, pesemne,\nun înger trist ni le-a adus,\nmenirea lor în noi sa-nsemne\nca-n lut mai zace-un strop de sus.\nSpalam cu lacrimi rani si spade,\nsfintim cu lacrimi un sarut,\ndin lacrimi ridicam arcade\npe unde viata ne-a durut.\nZvârlim în ele pietre grele\nsi scoatem saci de aur, grei,\ntopim un pumn de spini în ele\nsi facem scari de funigei.\nDin lacrimi punem pod genunii,\ndin lacrimi înviem mereu,\nsi împletind din lacrimi funii,\nne priponim de Dumnezeu.|1783
Adrian Păunescu|Esenţialul|Să nu cădem în amănunte\nşi să uităm esenţialul,\ndin râu în râu,\ndin munte-n munte,\ncum valul\nface trup cu malul,\nîn Ziua Sfântă,\nZiua — Punte,\nacasă s-a întors Ardealul.\n\nA fost atunci o ţară-ntreagă,\na fost o ţară ca o roată,\nRomânii şi acum se roagă\ns-o vadă aşa\nîncă o dată,\nşi plâng în harta lor beteagă\ncopiii mei,\nbăiat şi fată,\nşi jurăminte noi se leagă.\n\nLuăm de la Râmeţi putere\nşi ultima cuminecare\nfiinţei noastre spre a-i cere\nsă ştie bine ce o doare,\nca să venim la Înviere,\nsă fie gata fiecare\ncu buze-amare să mai spere\nTrăiască România Mare!|2264
Mihai Eminescu|Căci eterne sunt ale lumii toate|Marea singură lin se plînge-n durere,\nEa îşi spune de mult şi taina şi jalea-i\nVai! de o mie de evi se zbate şi-şi spune\nSingurătatea.\n\nPînze albe-atîrn` fluturînd pe mare,\nTremur unde-adînci de corăbii negre,\nÎntre val şi cer scuturînd din aripi\nPasărea zboară.\n\nVeşnic apa-i stă şi deasupra stele\nVeac de veac stînd sus luminează blînde,\nNumai vieţi ce trec, nimicirii date,\nZboară în stoluri.\n\nCăci eterne sînt ale lumii toate:\nDe se nasc, mor tot pieritoare forme,\nDar cu toate au înăuntru viaţa\nPăsării Phoenix.|1088
Ion Minulescu|Pastel banal|Frecându-și pântecele de oțel fierbinte\nDe cheiul rece, umed și murdar,\nUn cargo-boat norvegian\nRespiră sufocat și rar\nCa un mamut antedeluvian...\n\nGhicești c-ar vrea să plece iar\nSpre nordul nopților polare,\nSă se-nfrățească la-ntâmplare\nCu luciul primului ghețar...\nDar negrele otgoane-l țin în frâu\nȘi macaralele murdare\nDescarcă-n el vagoane-ntregi de grâu...\n\nPe cheiul rece, umed și murdar\nHamalii dorm ca grânele-n hambar,\nÎn timp ce mateloții beți, pe bord,\nRânjesc cu pipele-ntre dinți,\nȘi plâng cu ochii-ntorși spre Nord,\nCând fumul pipelor fierbinți\nTrezesc pe rând în fiecare\nAceeași veșnică-ntrebare:\n„În care fund opac de mare\nVor acosta și ei pe veșnicie,\nCa și mamuții problematici\nDin cărțile de geologie?...”\n\nȘi-n timp ce portul se topește-n soare,\nUn matelot își sparge pipa-n dinți\nȘi... moare.|3174
Radu Gyr|Să mulţumim acestor zile|Să mulţumim acestor zile\nŞi-acestor nopţi ce ne pătrund\nCu chinul darului fecund\nŞi-al răstignirilor fertile.\n\nSă mulţumim acestor ceasuri\nPentru că ard, pentru că dor\nŞi că ne cresc pe fierea lor\nCu plâns în ochi, cu vers în glasuri.\n\nUrcă-te, trupule, şi spune\nMai trist, mai nalt că te ridici\nŞi că vrei spin şi vers şi bici,\nDecât să pieri în uscăciune.\n\nUrcă-te, suflete, şi cântă\nMai trist, dar mai înalt din glod\nŞi spune lumii c-ai dat rod\nDin pământeana rană sfântă.|1811
Radu Gyr|Evoluție|Străbunii-mi zac sub valve de moluscă,\nde nu cumva sub solzii de reptilă.\nSe iau de păr milenii, fără milă,\nși evuri ca pădurile se uscă.\n\nIar eu, săltând pe coate din argilă,\nmai sus de bălării și lăuruscă,\nm-am mlădiat în amfora etruscă\nși-am izbucnit din mituri, ca Setilă.\n\nMă-nghimpă crâncen pofta năzdrăvană,\no coastă plânge, altă coastă speră,\nluceferi port pe fruntea ca o rană.\n\nAș sparge-n pumni plăpânda lumii sferă,\ndar zăbovesc în roci, în buruiană\nși-n fiara, printre flori, din altă eră.|3894
George Topîrceanu|În loc de prefaţă|Unui confrate\n\nTu nu-nțelegi, Zoile, râsul meu...\nÎntr-un oraș din asfințit, departe,\nCu mult negoț și știutori de carte,\nTrăia pe vremuri un sărman evreu,\n\nAnume Baruch... Fire de elit,\nÎn lume viețuind ca-ntr-un pustiu, —\nȘtia să taie sticlă poleită\nȘi toți nerozii îl credeau geamgiu.\n\nDar timpul suflă limpede ca vântu\nȘi Moartea le-a grăbit metamorfoza:\nPe toți făcându-i una cu pământul,\nA transformat pe Baruch — în Spinoza.\n\nTu nu cunoști, Zoile, gândul meu...\nDin tine-ntreg tu faci literatură.\nOferi în studiu mica ta structură,\nNaiv și comic, ca un crustaceu.\n\nEști tulbure, dar fundul ți-i aproape;\nAveam și eu (pe când mă dam pe gheață)\nObscuritatea ta — de suprafață,\nȘi profunzimea ta — de două șchioape.\n\nIar azi lirismul meu e clar, vezi bine,\nCăci tuturor își dăruie secretul,\nDar ca să poți citi cândva în mine\nTu nu-mi cunoști, Zoile, alfabetul.\n\nZadarnic dar ne-amestecă vultoarea,\nNoi nu putem urma același țel...\nȘi dacă totuși ți-am făcut onoarea\nAcestor aspre stihuri de oțel, —\n\nCând îmi citești poemele și proza\nGândește-te la geamul lui Spinoza.|709
Tudor Arghezi|Cînd veniră|Cînd veniră furii în ogradă\nEi n-au venit întîi grămadă.\nNu au venit cum vin, deobşte, hoții\nCu ceata și-odată cu toții.\nOgrada, satul și cătunul\nI-au cunoscut, venind, pe cîte unul.\nȘi n-au venit nici noaptea, pe furiș,\nFeriți de drum și luminiș.\nEi au venit cum vin vecinii,\nÎn toiul zilei. Se coceau ciorchinii\nȘi atîrnau din frunze poame coapte.\nEra mai multă zi decît fusese noapte\nȘi n-ațipeau, că-n deal se și trezea\nZiua de aur în grădina mea.\nM-au întrebat ce-mi fac copiii.\nUnii munceau prin fundurile viei,\nAlții-i zăream pe scule cum se-ndoaie\nBiruitori în luncă și-n zăvoaie,\nCu seceri de scîntei și cu topoare noi.\nÎn lanurile de trifoi\nVedeam și coasele cum zboară,\nTăind nutrețul meu a patra oară.\nCum auzeam că spun și-ntreabă\nPăreau să fie oamenii de treabă.\n\nDar cîinii ridicați în bătătură\nIau dus lătrați, din gură-n gură.\nCîinii mei proști, Potaia și Lăţosul,\nCitesc cu nasul și mirosul.|4123
Octavian Goga|Cade-o lacrimă|După plopi cu frunza rară\nÎşi desface luna sânul,\nVede-arama numărându-şi\nBarbă-Putredă, jupânul.\nÎn ajun de miez de noapte\nTremura de chiot hanul,\nDin ungherul unei laviţi\nCântă Iepure, ţiganul.\nO păreche râde-n umbra\nNucului de la portiţă:\nStă de gât cu-o văduvioară\nPristăvelul Niculiţă.\nŞi se bucură tot satul,\nVin feciori din cătănie,\nSprinten ţârlăie tilinca,\nŞi-i atâta veselie…\nDoar la geam stă singurică\nFata jidovului, Ida,\nCu ochi verzi ca leuşteanul,\nCu păr roş ca, cărămida.\nCade-o lacrimă din ochi-i\nLeneş prelingând fereastra…\nSuflet obidit şi singur,\nCe mai caţi pe lume asta?…|1676
Benjamin Fondane|Dorm florile|Dorm florile uşor în pluşul moale \nAl nopţii ce se mistuie şi moare, \nIar licurii de rouă-n cupe clare \nAu scânteieri fugare de opale.\n\nŞi risipit în straturi şi în oale \nNorodu-ntreg de flori mirositoare \nÎşi profilează-n noaptea visătoare \nConturul zvelt al trupurilor goale.\n\nUn crin suspină-n somn; apoi se-nclină\nExtatic, în cascade de lumină\nCe se scoboară blândă dinspre astre.\n\nŞi dintr-atâtea cupe-nlăcrimate, \nAromele se-nalţă val, furate \nDintr-un buchet suav de flori albastre.|254
Mihai Eminescu|O, Saturn|Tu ce stând cumpăna vremii îi măsuri,\nTu ce măsuri curgerea lumii în haos\nDupă câte ori se ivește umbra,\nSoră luminii.\n\nO, Saturn tu, care domnind genunea,\nTe-ndrăgi atât, că, privind la tine,\nDin adâncul întunecat ea dete\nNaștere lumii.\n\nCel dintâi din zei răsărind din haos,\nGenerații trec, de zei și de oameni,\nNumai tu rămâi pe deasupra tuturor\nCel de pe urmă.\n\n[1880]\n\npoezie inedită|3473
Nicolae Iorga|Serenada|Noaptea e caldă şi bună\n Prin desişul de aglici\nCând răsare Stele 'n zbor:\n'N fund de zare Trec de zor\nCorn de lună. Licurici.\n\nLa izvor vin să s'adape\n Ca 'n ietace de domniţe\nCerbi uşori. Aromesc,\nPrintre flori De se topesc,\nPlâns de ape. Tămâiţe.\n\nGândul se cufundă 'n somn\nVisu-i domn.\nNoapte bună,\nCorn de lună!|1617
Ilarie Voronca|Annie|Annie, pielea ta mai dulce decât funinginea\nȘi eu, corabia mea împotmolită,\nCu toată încărcătura ei de animale și plante,\nGuzganii ei cojile nopților,\nLișițele ei în sânge,\nIncendiul face să trosnească plămânii,\nBrațul se istovește plutind\nFruntea e neagră de atâta luptă cu semnalele.\nAnnie, pune genunchiul tău în palma mea\nAruncă pletele tale oceanului\nArată-te goală vulturilor\nCapul tău e un șarpe înaripat,\nEu sunt o piatră în noapte,\nDruizii m-au așezat aici ca să opresc morții\nȘi acum trebuie să tac ca o stâncă povârnită.\n\nAnnie, ce ai făcut [cu] albinele\nSălciile, vulpile, portocalii?|767
Alexandru Macedonski|Rondelul duminicilor de la Bellevue|"RONDELUL DUMINICILOR DE LA "" BELLEVUE""\n\nLa Bellevue e val de lume.\nFlori de zarzăr. Cer de mai.\nSărbătoare. Râs şi glume.\nSoare vesel. Colţ de rai.\n\nSena curge numai spume.\nE-nflorită ca un plai,\nLa Bellevue e val de lume.\nFlori de zarzăr. Cer de mai.\n\nDragoşti, muzici şi parfume\nSunt al zilei dulce grai,\nDar în fundul bietei hume\nTot e groaznic orice trai. --\nLa Bellevue e val de lume.\n\nrondel celebru de Alexandru Macedonski din Poema rondelurilor"|153
Radu Gyr|File vechi|Din ce în ce mai robi acestei hume,\nne rușinăm c-am pus de mult un semn\npe file vechi și socotim nedemn\nc-am lăcrimat cu fruntea pe volume.\n\nPoeții tac pe raftul lor de lemn,\nîn opere complete sau postume,\nși ne surâd, de dincolo de lume,\npuțin ironic și puțin solemn.\n\nEi știu că domnii putrezi din fotolii,\natât de sterpi acum și de absenți,\nau plâns, cândva, pe tomuri și infolii,\n\ncă toți aveau ochi mari de-adolescenți\nși c-au valsat pe ape cu atolii\nși-n lună cu poeții decadenți.|3899
Adrian Păunescu|Zori de cenușă|Dar aș dori să-ți spun că nu e bine\nPe când se stinge ultima țigară\nOricum, aceasta-i cea din urmă oară\nCe va vorbi de tine și de mine.\n\nFitilul fumegă plângând în ceară,\nTu rupi cu dinții niște vechi grisine,\nUn telefon întâmplător mai vine,\nFitilul sufocat mai stă să moară.\n\nȘi mă ridic și mă întorc spre ușă\nPreocupat de parcă n-aș găsi-o,\nCred că-i ridicol să-ți mai spun adio,\nFitilul e o moarte jucaușă.\n\nAfară, brusc, s-a luminat de ziuă\nCa un transport frenetic de cenușă.\n\n24/25 ianuarie 1988\n(Într-adevăr, 1988)|4627
Marin Sorescu|Eşti atât de statornică în gândul meu|Eşti atât de statornică în gândul meu,\nÎncât ai putea fi împrejmuită cu un gard.\nVa fi, desigur, unul înalt, foarte înalt,\nSă nu poată sări peste el aerul din restul lumii.\nŞi-n vârful fiecarei şipci ascuţite câte o stea:\nCa un glob obişnuit sau, şi mai bine: capetele\nCelor ce-au îndrăznit să te iubească.|2589
Nichita Stănescu|Nod 25|Când m-am trezit din somn,\ncu dalta îmi cioplea genunchiul\no durere rotunjită, sferică și foarte mare.\nO altă daltă îmi cioplea\ntot începutul\nca pe o umbră mult mai mare.\nCe faceți voi cu mine, cioplitori?\neu am răcnit în sângerare.\nFacem sicriu din sicomori\nși-adulmecare,\nsicriu te facem pentru ce iubești\nși pune-l-vom pe roți\npe care le-am sculptat din patru hoți,\ncu spițe de tâlhari la drumul mare\nca să te duci spre neînduplecare.|3616
Adrian Păunescu|Pământul îmi cade din mână|Sunt semne de iarnă pe aer, pe ape,\nla munte probabil a nins,\nîmbracă-te, Carmen, şi vino aproape,\npăstrează cenuşa incendiului stins.\n\nPe foştii prieteni de ce să-i ţin minte\ncând ei despre mine au spus c-am murit,\nînvăţ să-i transform pentru veci în cuvinte\nşi-n cioburi din oala obştescului mit.\n\nDar plouă absurd dintro strofă vecină\nşi nu pot poemul să-l termin normal,\ncă fiece literă alfel se-nclină\nşi trece prin versuri o fugă de cal.\n\nÎmbracă-te, Carmen, şi ia-mă în munte,\ne totul scăldat de un mov nefiresc,\nun cosmic fior între ochi îmi pătrunde\nşi cheile iernii prin văi clinchetesc.\n\nSunt zilele-n care se vede ce nu e\nşi nici o iertare n-am cui să-i mai cer,\npe sânge îmi cade o stea amăruie,\npământul îmi cade din mână în cer.\n\nPrin straniul amestec de iarnă şi vară\npârâul de munte coboară năuc,\neu plec de pe mal că un dor mă doboară\nşi nu ştiu pădurea în care mă duc.|4555
Dimitrie Bolintineanu|La lampa mea|Tu te consumi, o, lampă! dând raze luminoase.\nLa lucrul meu ca tine eu însumi mă consum,\nVoind a da lumină acestei ţări frumoase\nCe relele supun.\nAvem aceeaşi ţintă, aceeaşi misiune,\nDar tu de când servi mie, o lampă-ai ruginit,\nŞi eu de când serv ţării, vai! trebuie a spune?\nCu inima-am slabit!\nŞi n-am produs nimica! Acum ca altădată\nCopiii săi cei vitregi în taberi se dezbin.\nAcum ca mai-nainte ea este-ngenucheată\nSub jugul cel străin!\nNu simte nici durerea ce suferă de heară,\nNu simte nici ruşine de umilinţa sa,\nNu simte că mai bine într-un mormânt să piară\nDecât a se pleca!\nTu ştii, o, dragă lampă! acele nopţi amare,\nTrecute în veghere, ca să-i aflăm cântări,\nPrin care să-i aprindem, în sufletul ei mare,\nFrumoasele-aspirări!\nDar vântul de la dânsa au dus aceste cânturi;\nEa nu le-a ascultat.\nTot astfel şi suspinu-i s-a mestecat pe vânturi\nŞi lacrima-i cu sânge în râuri a picat!\nCântarea libertăţii acum e înecată\nDe strigătul acelor ce cheamă arzător,\nSă-i urce la putere şi să devie-ndată\nTirani, la rândul lor!\nŞi sufletele slabe şi fără de mărire,\nL-a patimilor voce, mai repede alerg,\nTirani şi robi în noaptea de moarte rătăcire,\nDeopotrivă merg.\nLumină încă lampă o odă, o cântare,\nŞi dacă şi d-acuma noi nu vom izbândi,\nAtunci, având dovadă că nu mai e scăpare,\nChiar eu te voi zdrobi.|475
Cincinat Pavelescu|Ocultă|Adună un tragic mănunchi\nDin toate durerile tale\nȘi-n noapte, pe munte, -n genunchi,\nCu florile mistice-n mână,\nSub cerul de lună și jale\nCuvinte de rugă îngână!\n\nEu, Doamne, atâta îți cer:\nO rază din nalta-ți dreptate.\nȘi când al tău glas va străbate\nAl nopții mister,\nDe simți încă-n tine un rest\nDin sfânta, dar moarta credință,\nUn zeu o să prindă ființă\nDin al tău gest!\n\nParis, 1905|360
Lucian Blaga|Cetire din palmă|La patruzeci de ani - în aşteptare\nvei umbla ca şi-acum printre stele triste şi ierburi,\nla patruzeci de ani sugrumându-ţi cuvântul\nte-i pierde în tine - în căutare.\nPrin ani un vânt o să te tot alunge subt cer,\nvei mânca miere neagră şi aplecat vei tăcea.\nLa patruzeci ca pe-un ţărm vei ajunge\nunde fără-ncetare\nvei aştepta să vie la tine celălalt ţărm,\njaf veşnic voindu-te pentru păsări\ndin cealaltă zare.\nPe şaptezeci şi şapte de uliţi\nvei umbla desculţ şi cu capul gol:\nce sămânţă n-a fost în deşert aruncată?\nce lumină n-a fost în zadar cântată?|3306
Anton Pann|Grijile-s la creditori, mai mult decât la datori|Unul, întâlnind pe Hogea, s-a oprit a-l întreba\nDe ş-a plătit datoria. Iar el îi răspunse: Ba!\n- Dar ce umbli fără grijă, când te ştii că eşti dator?\n- Grija — zise el — s-o poarte cel ce este creditor.|2748
George Topîrceanu|Din prag|Ca steaua serii,\nMă sting în noapte,\nŞi noaptea creşte\nÎn jurul meu,\n\nCând tot trecutul\nÎn suflet moare,\nCoboară-n urmă-i\nPustiul greu...\n\nIcoană scumpă\nDin alte vremuri,\nÎmi pari acuma\nUn vis pierdut...\n\nVin' mai aproape,\nDă-mi mâna albă\nŞi ochii negri\nSă ţi-i sărut!\n\nAripa morţii\nAruncă umbre\nPe nenorocul\nCelor învinşi.\n\nStrăin de toate,\nSimt cum se lasă\nGenele grele\nPe ochii stinşi...|695
Ion Luca Caragiale|Ștanțele durerii|Să nu-mi spui că 'ntristarea îmi tremură pe pleoape,\nȘi gura-mi de durere zîmbește 'mbătrînită,\nCi lasă desnădejdea să crească liniștită,\nCa nuferii 'n podoabă pe înverzite ape.\n\nNu-mi amăgi tăcerea și nu veni să-mi tulburi\nSingurătatea...Lasă-mi să-mi plîngă amintirea,\nCutreerînd alături, deapuriri ca iubirea,\nTrecutul greu de vrajă,pe 'ndepărtate drumuri.\n\nCă poate pe 'nserate am să tresar ,deodată,\nȘi-o clipă veselia în ochii mei va arde,\nGîndindu-mă că 'n zarea,trecutului,departe,\nEu patima învoaltă,am răsfirat-o toată,\n\nȘi poate-atunci,în șoaptă de adîncă 'nduioșare,\nO să-ți destram povestea durerii ce 'nflorește,\nÎnaltă și trufașă cum purerea,sporește\nȘi nu cerșește vremii netrebnica,uitare.|3122
Lucian Blaga|Încântare|Domniţă din ţară bârsană,\nlumină sunt, inimă, rană.\n\nTrimite-ţi-aş veste să ştii\nveninul cu ce bucurii\n\npe masă-mi s-amestecă-n cană,\nDomniţă din ţară bârsană.\n\nDin visuri născute în zori\ntrimite-ţi-aş negrele flori.\n\nDar teamă îmi e că le pui\nla soare-n răscrucea oricui.\n\nRămâie, ah, toate în umbră.\nÎnvoaltă minunea lor sumbră\n\nsă crească sub stea năzdrăvană.\nLumină sunt, inimă, rană.|3333
Tudor Arghezi|Inscripție pe biserică|Toți au fost un timp. Eu sînt.\nEu în cer. Ei în pămînt.|4160
Costache Ioanid|Cine poate?|- Cine poate-n pumni să frângă\ntoate florile de-april?\nCine poate-n san să strângă\nnuferii cu mâna stânga\nşi cu dreapta lui să-nfranga\norice cântec, orice tril?\n\n- Eu, răspunde de departe\niarnă, aducând fiori.\nEu pun vânturi să mă poarte\nşi las crengile deşarte,\nasternand îngheţ şi moarte\npeste cântec, peste flori!\n\n- Da, răspunde primăvară,\ndar cu mine iar răsar!\nMacii iar şi-aprind comoară,\niar se-aude-un greier seară...\n\nTot aşa, uitând povara,\nşi CREDINŢă cânta iar...\n\nAMIN|2779
Grigore Alexandrescu|Atelajul Eterogen|Un om având un armasar\nÎl înhamă la jug\nC-o vită de măgar\nŞi cu un bou de plug.\nBoul fiind săcat,\nLa un picior rănit,\nMăgarul ne-nvățat\nŞi prea rău nărăvit,\nStăpânul lor, din car\nStrigă, plesnea-n zadar:\nCalul se azvârlea,\nDar boul îl oprea,\nMăgarul îl lovea\nŞi carul nu mergea.\n„Prea rău i-ai potrivit”,\nZice un trecator.\n„Esti foarte amăgit,\nDomnule privitor,\nRaspunse omul; eu\nLumea am vizitat,\nŞi, dacă vrei să ştii,\nÎntr-însa am aflat\nMulte dregatorii\nTot astfel întocmite ca atelajul meu.”|2974
Traian Demetrescu|Ciobanii|Ciobanii stau în jurul vetrei —\nAfară negură şi moină.\n— „Mă, Miule”, grăeşte unul,\n„Ce stai aşa?, ia zi o doină!”\n\nHei!.. de-asta-i arde lui acuma!...\nEl singur doar îşi ştie halul...\nSfios şi necăjit răspunde:\n— „Cu ce să cînt?... că n-am cavalul...”\n\n— „Dar unde-i, mă?” - „Unde să fie?...”\n„L-a frânt boieru pe spinare-mi;\nDar şi eu-n gândul meu, de ciudă,\nI-am tras o-njurătură, barem!”|1905
Panait Cerna|Către Ines (din Byron)|Nu mai surâde nopții ce-n mine a pătruns...\nVai, de ce port de-a pururi o frunte-ntunecată?\nDe ce zâmbirii tale nu-i pot găși răspuns?\nCu ochii uzi cerși-voi Destinului un dar:\nSă nu cunoști ce-i plânsul, copilă fără pată -\nOri, niciodată lacrimi să nu verși în zadar...\n\nTu vrei să știi ce chinuri și-au stors în mine firea, \nÎnveninând izvorul plăcerii pamântesti.\nDe ce vrei să descoperi și să cunoști durerea, \nPe care nici tu, sfânto, nu poți s-o îmblânzesti?\nTu, poate, crezi c-amorul sau ura ce nu iartă\nSfărmat-au lira dulce din sufletu-mi pribeag...\nIubire, ranguri, nume: deșertăciuni șirag -\nNu ele mă făcură să blestem a mea soartă -\nNebun să fug departe de tot ce-aveam mai drag...\n\nCi-i un urât de moarte, ce naște pentru mine\nDin tot ce-aud sau pipăi cu stinsele-mi lumine -\nFrumosul nu-mi mai place; iar ochii tăi - chiar ei -\nAbia mai au un farmec de-o clipă-n ochii mei...\n\nDe-ar ocoli cu anii pamânturile toate, \nSă fugă de el însusi niciun pribeag nu poate -\nDe-a pururi simt pe suflet un aspru bici de rele:\nNeadormitul demon al gândurilor mele...\n\nSă scânteie plăcerea în ochii fiecărui!\nSă guste alții-n tihnă din cupa ce le-o dărui!\nRâzând, plângând de multul fior și nebunie, \nViseze că norocul va ține-o vecinicie!\n- Ci eu atât aș vrea:\nSă n-aibă-o deșteptare asemeni cu a mea...\n\nEu câtă să cutreier ținut după ținuturi\nȘi-al amintirii blestem să mă urmeze-n drum...\nZadarnic fug de dânsul, în van încerci să-l scuturi\nO mângâiere numai mi-a mai rămas de-acum:\nSă știi - de-ar fi să-ntâmpin un nou potop de rele -\nC-am încercat odată pe cel mai greu din ele...\n\nDar care mi-i restriștea, mă-ntrebi? Ah, nu-ntreba, \nMai bine sfântul zâmbet pe chipul tău readu-l...\nO, suflete, zâmbeste mereu și nu căta\nSă rupi un val sub care găși-vei numai iadul.|1708
Lucian Blaga|Catren|Spune-mi tu, subt curcubeu, Ileană,\nești bucuria și norocul meu?\nMi-ai căzut în cale ca o geană\ndintr-o pleoapă a lui Dumnezeu.|3303
Radu Gyr|Rondelul tău|Și arzi și te-ndoiești și crezi,\nte frângi și iarăși dai semințe,\nîntre miresme și căințe,\nîntre ispite și zăpezi.\n\nȘi urci din bezne în credințe\nși cazi în noapte din amiezi.\nȘi arzi și te-ndoiești și crezi,\nte frângi și iarăși dai semințe,\n\nȘi-ți faci din patimă velințe,\nte surpi, te-ntuneci, sângerezi,\nși fulgeri iar de năzuințe...\nTe frângi și iarăși dai semințe,\nși arzi și te-ndoiești și crezi.|4007
Nichita Stănescu|Cântec singur|Mă-ntorc, la tine mă întorc\nDoiniri să se-nfiripe!\nSe frânge timpul între crengi\nÎn ore și în clipe…\n\nHei… mâine-am să-ți aduc în ochi\nDe-mi vei ieși-nainte,\nUn cântec vechi, un joc de doi\nDin sânge și cuvinte.\n\nCântări de ocnă și de dor\nMă dor și mă adună\nAzi codrul tot, tâlharii goi\nS-au murdărit cu lună.\n\nMă-ntorc, la tine mă întorc\nPrin noapte și prin gânduri\nRămân nescriși, în urma mea\nCopacii, rânduri, rânduri\n\nŞi calc așa, fără să vreau,\nCu tălpile murdare,\nPe umbra frunzelor de tei\nUitată în cărare...|1375
Alexandru Vlahuţă|Iulia Hasdeu (Vlahuţă)|Pe catafalc întinsă, de flori împresurată,\nStă albă şi frumoasă. La cap îi ard făclii.\nÎn jurul ei se-adună mulţimea-nfiorată,\nCe-n plâns fără de lacrimi durerea şi-o arată,\nCăci gurile sunt multe şi minţile-s pustii.\n\nEa doarme, şi pe chipu-i de sfântă luminează\nMisteriosul zâmbet al liniştii de veci.\nPe lustrul frunţii joacă a geniului rază,\nŞi-n maiestatea morţii ea pare că visează,\nLa piept ţinându-şi crucea sub degetele-i reci.\n\nAşa o iau pe braţe în haina-i de mireasă,\nŞi-n cântece de preoţi o culcă în sicriu.\nCu tălpile-nainte, încet, o scot din casă.\nPlângând, ai săi o cheamă. În urma ei se lasă\nPe toate-ngheţul morţii, muţenie, pustiu.\n\nCu ochii plini de lacrimi, duiosul ei părinte\nPe migălite rânduri stă nopţi întregi plecat:\nSunt gândurile moartei, sunt urmele ei sfinte…\nŞ-acum el înţelege:\nSă poarte-atâta minte\nUn cap aşa de tânăr, a fost de neiertat.|191
Ion Minulescu|Dragoste falită|Ha, Ha!... Ce faliment fraudulos\nNe-așteaptă poate chiar în astă-seară!...\nEu, nu mai sunt nici tânăr,\nNici frumos;\nTu nu mai ești multimilionară.\nTe-ntreb atunci:\n- De ce ne-am mai iubi\nCând firma noastră\nX & Comp.\nÎn mod fatal o să se-mpartă-n două -\nDe-o parte, Eu -\nun X bătrân și slut\nTrăind doar cu-amintirea din trecut;\nDe alta, tu -\nO lampă fără gaz,\nFără fitil\nȘi făr nici o întrebuințare nouă...\nSoluția?\nExistă numai una:\nCând soarele apune pe cer răsare luna...\nE timpul dar să ne urăm „cu bine”\nȘi-n clipa când fatala noapte mare\nVa coborî grăbită și pe noi\nCa pe doi munți de gheață, din Țările polare,\nS-o-ntâmpinăm solemn cum se cuvine\nȘi să ne sinucidem amândoi:\nTu ca-ntr-o frescă prerafaelită\nCu-o supradoză forte de stricnină,\nIar eu ca-ntr-o icoană bizantină\nCu un enorm cartuș de dinamită.|3148
Cincinat Pavelescu|Valeriei|Îmi place să te văd frumoasă,\nDeși, din frumusețea ta,\nEu n-am decât zădărnicia\nImaginii de-atâți visată.\n\nMi-e drag să știu că al tău suflet\nE bun, deși voi aștepta\nÎn van dovezile pe care\nLe dai... când inima ți-e dată.\n\nȘi-mi place, fără vreo nădejde,\nSă te iubesc așa-n tăcere,\nSpre un buchet ce se pălește\nSă fiu privirea ce-o arunci...\nSau picătura ce pe geamuri\nAlunecă și-n umbră piere;\nUn vers uitat, dintr-o poemă\nCe trist începe cu: Atunci...\n\nAșa sunt eu. Poate că versul\nTe-ar fi făcut să plângi o clipă...\nȘi picătura neștiută\nÎți răcorea un tainic dor;\nCa și buchetul melancolic\nCe cu-a parfumului risipă,\nPutea-ntr-o seară să-ți adoarmă\nÎncet... un gând chinuitor.\n\nȘi n-ai vrut. Dulce și pribeagă\nRămâi să-nchipuiești femeia...\nEu voi trăi în veci statornic\nAcelei clipe ce s-a dus...\nÎnamorat de-o stea, izvorul\nSe mulțumește cu scânteia\nCe-n mica-i lacrimă răsfrânge\nLumina astrului apus!|391
Dumitru Iacobescu|Gavotă|- a la Verlaine -\n\n\nÎn clipe dulci de seară, când gândul alb se plimbă\nPe strune demodate și forme rococo,\nSubtila fantazie ne fură și ne schimbă\nPe tine-n Colombină, pe mine-n Pierrot.\n\nAtunci ne luăm de mână și palizi, pe terase\nDansăm gavota moartă, în taină ascultând\nCum sufletul îngână un foșnet de mătase\nCe ne conduce pașii lâncezitor de blând.\n\nDansăm în umbra serii... și tot mai mult mă-mbată\nPudrata eleganță a timpului apus,\nÎn timp ce tu, naivă, sau poate-nduioșată,\nRidici molatec trena din ce în ce mai sus.|2852
Nichita Stănescu|Tu pluteşti|Tu pluteşti ca un vis de noapte \nDeasupra sufletului meu.\nIţi sprijini tâmpla\nDe inima mea ca de o piatră roşie, \nŞi aştepţi să-ţi spun numele\nTuturor lucrurilor\nPe care eu am isprăvit de mult\nSă ţi le mai spun.\nGura mea e-n tăcerea cea mai desăvârşită, \nÎnclinată ca mătasea unui steag\nÎntr-o zi fără vânt.\nO, nu pleca nicăieri!\nÎmi voi rupe inima cu un singur gest\nAl mâinii, \nCa să răsară durerea care ştie\nNumele durerii, \nCa să răsară dragostea mea de bărbat\nCare ştie numele tău ciudat, de femeie.|1592
Mihail Săulescu|Et nunc et simper|Şi cei ce plâng ca şi acei ce râd \nO luptă duc amară,\n- Năuntrul lor e-aceeaş tragedie,\nAceeaş iarnă tristă şi pustie, \nAceeaş primăvară.\n\nPe orice faţă-o lacrimă de pică,\nUn zâmbet de răsare,\nÎn pieptu-oricui, furtuna dacă bate,\nOri raza bucuriei de străbate\nE 'n toţi ceva ce ochilor n'apare.\n\n- Porniţi pribegi, călătorim, purtând,\nCa să le pierdem toate,\nComori de visuri, de speranţe sfinte; \nŞi 'ndeplinirea veşnic e 'nainte \nŞi veşnic nu se poate!...\n\n... Pe-acei ce plâng ca şi pe-acei ce râd,\nPe drumuri lungi ce-i mână?\nCe stea pe cer în veci luminătoare,\nCe rază pribegită dela soare\nE cruda lor stăpână?...\n\nPe toţi îi cheamă 'n depărtare dorul \nDe ce e nou, de ce-i necunoscut; \nPe cel ce vine să pornească mâne, \nPe cel ce 'n urma rândului rămâne, \nPe cel ce s'a pierdut...|1244
Nichita Stănescu|Câmp|Eu cred că pământul e plat\nasemeni unei scânduri groase,\ncă rădăcinile arborilor îl străbat\natârnând de ele-n gol, cranii şi oase,\ncă soarele nu răsare mereu în acelaşi loc\nşi nici nu răsare acelaşi soare,\nci tot altul după noroc\nmai mic sau mai mare.\nEu cred că atunci când sunt nori\nnu răsare nimic, şi mă tem\ncă s-a sfârşit definitiv cu şirul de sori\nlunecând dinspre iad spre eden.\nAtunci trimit păsări dresate\ncu ochiul bun şi cercetătoare,\ncare să-mi spună încotro trebuiesc îndreptate\ncâmpiile, să-ntâlnească alt soare.|3506
Radu Gyr|Sunt, Doamne, copt pentru cules |Sunt, Doamne, copt pentru cules,\nNu că mi-s anii grea recoltă,\nCât mi-este inima o boltă\nDe crengi, sub rodul tot mai des.	\nSunt, Doamne, copt pentru cules,\n\nSunt numai fructe şi balsam.\nCu cât adun pe trup rugină,\nCu-atât mi-e sufletul grădină,\nŞi-i toată roade, ram de ram.\nSunt numai fructe şi balsam.\n\nŞi când cu lacrimi Tu mă speli,\nMai mult în rod eu strâng dulceaţă,\nSă nu mai afli-n el nici ceaţă,\nNici viermi amari, nici îndoieli.\nCu lacrimi fructele îmi speli.\n\nŞi dacă pică tot mai des\nDin mine câte-o creangă frântă,\nÎn vârfuri, sus, grădina cântă\nŞi-aşteaptă marele cules.\nSunt, Doamne, copt pentru cules.|1820
Ștefan Petică|Iubito, tu, floare fatală|„Iubito, tu floare fatală\nCu faţa suavă de crin\nSărută-mi blând fruntea mea pală\nŞi şterge-acea umbră de chin.\n\nIubito, tu floarea cea rară\nPe tine am vrut să te am,\nÎn vraja de-amurguri de seară\nSpre tine-al meu suflet-nlăţam.\n\nIubito, tu floare aleasă\nEu mâine în zori am să mor,\nDesfă-ţi al tău păr şi ţi-l lasă\nPe umeri, O, tristul fior!\n\nIubito, tu floare-nfocată\nRevarsă-mi al tău cald parfum;\nÎn tina de sânge udată\nDormi-voiu eu mâine de-acum.\n\nIubito, tu floare de vise\nAh, când în pământ voiu dormi\nCu buzele vinete-nchise\nCe singură-n lume vei fi!\n\nIubito, tu floare fatală\nSarută-mă lung şi duios,\nSarută-mi blând frunte mea pală\nŞi mângăe-mi părul lucios.„\n\nIubita-l ascultă pierdută\nŞi ochii ei ard grei, fierbinţi\nPe faţa-i suavă o cută\nSe sapă de-adânci suferinţi.\n\nNu spune o vorba, ci mută\nÎn braţele-i albe îl strânge,\nÎl mângâe tristă-l sărută,\nSărută-n neştire şi plânge.|1889
Radu Gyr|Arborii|În brazi, în paltini, în stejari\neu am părinţi şi fraţi şi neamuri.\nNu frunza tremură pe ramuri,\nci numai ochi adânci şi mari.\n\nToţi dacii de la rădăcină\nard în molizi, sub largi cununi.\nPe cer, cu vârfuri de goruni,\nscriu uricarii, cu lumină.\n\nÎn frasin, ca-ntr-un vechi altar,\nslujeşte încă un vlădică.\nÎn creanga dârză se ridică\no mâna aspră de plugar.\n\nIobagii cresc din răzvrătire\nîn fagi, alături de plăieşi.\nCâte-un bunic, câte-un uncheş\naud în orice plop subţire.\n\nZugravi de vis ori octoih\nşoptesc prin scorburi către seară,\nlângă poeţi care-nălţară\ndin flăcări lacrimă de stih . . .\n\nŞi eu totuna cu străbunii\nîn cel de mâine, cel de azi,\nvoi murmura în ulmi şi brazi,\ncu toate foşnetele lunii.|1732
Ion Minulescu|De ce-ai plecat?|De ce-ai plecat?...\nTu nu ştiai\nCă-n luna mai,\nPrin munţii cu păduri de brad,\nOricine-ar fi - femeie sau bărbat -\nPotecile te duc spre Iad,\nŞi nu, ca-n lumea basmelor, spre Rai?...\n\nDe ce-ai plecat\nCu vântu-n părul tău vâlvoi,\nCând nici un glas nu te-a chemat?...\nTu nu ştiai\nCă-n luna mai\nPotecile sunt încă pline de noroi?...\n\nDe ce-ai plecat?...\nTu nu ştiai\nCă-n luna mai\nE luna primului păcat -\nPăcatul care dintr-o glumă\nTe prinde-n laţ şi te sugrumă\nŞi-apoi te-aruncă-afară-n ploaie,\nÎn lada cu gunoaie?...\n\nOpreşte-te!...\nPriveşte-n jurul tău...\nŞi dacă nu ţi-ai murdărit\nPantofii de noroi,\nFă-ţi cruce\nŞi întoarce-te napoi!...\nFă-ţi cruce\nFiindcă n-ai păcătuit\nDecât în vis...\nŞi visul s-a sfârşit!...|3145
Alexandru Philippide|O, Câte Lucruri|O, câte lucruri au rămas nespuse,\nVechi juvaeruri risipite-n drum!\nDe unde să le mai adun acum,\nÎn drum pierdute, pe vecie duse?\n\nM-aşteaptă poate altele în cale\nDar viaţa merge repede la vale,\nŞi vremea tot mai iute se prăvale.\nÎn evu-n care-antice manuscripte\nS-adăposteau prin chinovii şi cripte.\nMonafii scribi tot aşteptând să vie\nDe prin meleaguri arăbeşti hârtie,\nRădeau vechi pergamente cu-o custură\nŞi copiau pe ele din Scriptură;\nNu scrijălau adânc, să nu le strice,\nŞi-aşa, sub psalmi, trăiau gânduri antice.\n\nMi-i sufletul ca unul din aceste\nCiudate manuscripte palimpseste;\nŞterg scrisul proaspăt şi deodată iese\nAlt scris, cu slove ciunte, ne-nţelese.\n\nO, dac-aş izbuti să le descurc,\nLa vechile izvoare să mă urc,\nPoate-aş găsi-n adâncul lor pitite\nAcele lucruri ce n-au fost rostite!|2718
George Coşbuc|O noapte pe Caraiman|Scoboară degrabă ciobanul\nLa târlă cu oile lui.\nE seară pe culme, şi nu-i:\nSe-ntunecă-ncet Caraimanul\nCum nu-l mai văzui.\n\nStau neguri pe Jepi, pe Furnica,\nŞi neguri pe Vârful-cu-Dor:\nSe lasă din umedul nor\nTăcerea şi noaptea şi frica\nPe culmile lor.\n\nS-a stins după muceda stâncă\nŞi ultimul roşu de-apus.\nDeodată, cu soarele dus,\nO noapte cumplită şi-adâncă\nSe varsă de sus.\n\nIar alta se urcă din vale\nCu spaima eternei tăceri\nAh, cum a fost ziua de ieri?\nGrozave sunt, Noapte,-ale tale\nTăcute puteri!\n\nN-aude urechea, nu vede\nNici ochiul nimic. Şi de viu\nTu pari îngropat în sicriu\nŞi sufletu-n tine se crede\nUn pom în pustiu!\n\nAşa înaintea creării\nA fost tohu-bohu, socot:\nPlutea peste-adânc Sevaot,\nŞi, neştiutor al mişcării,\nSta haosul tot.\n\nAici, în sălbatica noapte\nCunoşti ce e vecinic şi sfânt.\nCe soli ai vieţilor sânt\nO rază şi câteva şoapte\nPierdute de vânt!|655
Vasile Militaru|Învață-mă, o, Doamne...|O, Doamne, Dumnezeule Preasfânt,\nDe m-aş târî ca șerpii pe pământ\nO mie de ani pe sub stele,\nN-aş ispăşi păcatele mele...\n\nÎnvață-mă, o, Doamne cum să fac\nÎn haina milei Tale să mă-mbrac,\nCă nu cunosc osânde-atât de grele,\nSă ispăşesc păcatele mele!\n\nNu pot decât atât: să plâng mereu\nŞi-ngenunchind pământul ce sunt eu,\nO, Doamne milostive, sfânt şi mare,\nLa slava Ta să cer mereu iertare!|4301
Adrian Păunescu|Fratelui tipograf|În hala paginației e frig,\nUn telefon apocaliptic sună,\nRidică telefonul, când te strig,\nȘi hai să facem o revistă bună.\n\nSe-alege praful, cel mai tragic praf,\nDin bătălia noastră pe hârtie,\nPrietene și frate tipograf,\nIa spune, restul presei ce mai scrie?\n\nEști lângă noi de când am scris întâi,\nAi chef de chef să-ți cauți o gâlceavă,\nCel mai puternic sprijin ne rămâi\nȘi-mbătrânești pe litera bolnavă.\n\nCă ești zețar sau ești paginator,\nCă tragi la zincuri sau la rotativă,\nDe-o pensie fără de plumb ți-e dor\nÎn suferința ta definitivă.\n\nȘi într-o zi se va-ntâmpla ceva\nDin caruselul veștilor defuncte,\nPromit să plâng în scris plecarea ta,\nPromite-mi un chenar de șase puncte.\n\nSpre linotip abia ne mai târâm,\nÎncât te rog, prietenul meu tandru,\nPlecările pe celălalt tărâm\nSă le numim trimiteri la calandru.\n\nAici e foarte cald sau foarte frig,\nSunt, ca și-n viață, rânduri încurcate,\nDin ușa paginației te strig\nȘi te salut, să-ți mulțumesc de toate.\n\nFă-mi ultimul ziar, atât îți cer,\nȘi nu uita, prietene cuminte,\nCă noi, prin tot ce facem pasager,\nProducem veșnicie din cuvinte.\n\nUn zinc se prăbușește pe ciment\nȘi tinerețea noastră e departe,\nRecalandrăm, repaginăm urgent,\nCa să-nvățăm să înviem din moarte.|4477
Gellu Naum|Între bine și rece|Între bine şi rece între negru şi clar între opac şi lichid\nîntre incert şi salubru\n\nşi cine mai poate enumera muncile noastre crepusculare hidra de la Lerna şi celelalte\nseara când ne retragem în blocul nostru de gheaţă\ncând urmaşul nostru direct îşi rupe elasticul\ncând meditam cu degetul la frunte sau lucrurile ne cugetă\ncând hidra de la Lerna şi celelalte ies din anonimat ca să cureţe gradjurile\nşi noi degetăm la lucruri şi aşa mai departe\nCâte unu are picior ochean şi trident\naltul pe cine mai ştie ce insulă sihastră Tiga\nse face fluture sau rac sau călător pe apă\nseara când autobuzele se retrag în noi\nşi noi garajele noi muncile crepusculare\nnoi care cântărim cu precizie natura semnificantului\nsemănăm păsări şi ne acuplăm cu hidra de la Lerna\npe când stăpânii tainici ai planetelor\nne reconstituiesc şi celelalte\n\nDar după cum spuneam\na şaptea oară se va naşte copacul-animal\nşi nimeni nu va întreba nimic\ncuib pe sub cuib ţiglă sub ţiglă scoarţă sub scoarţă\npentru noi nedumerirea agreabilă mâna perfect spălată pragul neprevizibil\npentru noi călăuza intimă insatisfacţiei\n\nO dată mai mult aceleaşi degete umede pe feţele noastre\n(pe un pământ pătrat pe suprafeţele ademenitoare\nnăuca descifrare a gesturilor-mame)\n\nAscunsă în sincera ei capcană şi a celor ce n-o cunosc\nmemoria noastră de zmeură|4664
Tudor Arghezi|Drum în iarnă|Decembre, ca un paradis\nDe marmuri și scântei,\nHlamida și-a deschis,\nȘi dintre tei,\nUn vaiet lin de clopoței\nSuspină-abia, ca-n vis.\n\nDeasupra nopților s-a-ntins\nLegendă ideală,\nȘi nu e suflet neatins,\nOricât de stins,\nDe diafana ei petală,\nÎn care să nu fi descins\nLumina siderală.\n\nE feerie de argint\nCristalizat în țurțuri lungi\nȘi pe cît ochii ți-i alungi,\nPe cât ajungi,\nE marmur alb, neprihănit,\nPustiu și nesfîrșit.\n\nÎn umbra lămpilor cernite\nSe varsă vis în cupe noi,\nȘi capetele mult iubite\nSe-nvecinesc pe nesimțite,\nCa niște frunze de trifoi.\n\nFeți dulci, o clipă-ndrăgostiți,\nPe-atîta farmec și senin,\nFiți, cel puțin,\nVoi, fericiți !|1960
Adrian Păunescu|Trăsura|Din patru direcţii şi chiar din mai multe,\nUn foşnet ş-un zgomot de paşi:\nTrăsura cu domnul Mihai Eminescu\nSe-aude venind către Iaşi.\n\nDar, Doamne al nostru, ce vii de departe,\nCe palid la faţă mai eşti!\nŞi ce mai e, Doamne, prin cer şi prin stele?\nŞi ce e pe la Bucureşti?\n\nSau vii dinspre casa natală, poete?\nSau vii dinspre morţi către vii?\nŞi spune-ne dacă sunt numai iluzii\nSi spune-ne dacă-ntârzii.\n\nSe-aude pe piatră un ritm de copită\nCe plânge ciudat în urmaşi:\nTrăsura cu domnul Mihai Eminescu\nSe-aude venind către Iaşi.\n\nDar nu mai ajunge, vai, nu mai ajunge\nŞi unii se nasc, alţii mor,\nPe semnul acesta, dau vaiere plopii\nŞi teiul mai plânge de dor.\n\nŞi teamă, mi-e teamă, că totul aşa e,\nLa limita fizicii reci,\nTrăsura cu domnul Mihai Eminescu\nVenind, nu ajunge în veci.\n\nEa vine mereu, se-aude că vine,\nE-atât de aproape acum\nDar n-are deloc consistenţă trăsura\nŞi caii sunt parcă de fum.\n\nOricum, cât va fi pe pământ România,\nO dată cu ultimii paşi,\nTrăsura cu domnul Mihai Eminescu\nVeni-va mereu către Iaşi.\n\nFiţi gata să-i faceţi primirea înaltă,\nChiar dacă simţiţi tristul gând,\nCă veşnic veni-va trăsura aceasta\nŞi nu va ajunge nicicând.|2457
Adrian Păunescu|Vinovat în absolut|Nu-ți este jenă și nu-ți este greu\nsă-mi judeci inima ca o străină?\nDa, dacă ma compari cu Dumnezeu,\nîngenunchez umil și sunt de vină.\n\nDar orice alt moment din viața ta,\ntrăit nerod sau mic din interese,\nte poate și-n mormântul tău păta,\nde ți-l vei aminti, precum fusese.\n\nEu nu te-am luat cu mine de la schit,\ncălugăriță inocentă-n toate,\nci dintr-un mizerabil târg sleit,\ndin orizonturi de umilitate.\n\nȘi dupa ce-ai ajuns, prin mine, doamnă,\nnesăbuința ta mă și condamnă.|2480
A. E. Baconsky|Miraj de iarnă|Aicea totul seamănă cu tine\nSau poate eu asemănări îți caut;\nFlori de ninsoare mari, diamantine,\nSuavi mesteceni-melodii de flaut.\n\nBrazii înalți și copleșiți de nea\nPar crini enormi acoperiți de floare-\nCu dorul meu de pretutindenea\nTe caut ca o plantă suitoare.\n\nÎn șarpele de fum ce suie lin,\nFăptura ta subțire se mlădie,\nVântul de nord în fulgii care vin\nTe spulberă, te-adoarme și te-nvie.\n\nCețuri târzii - flori de ninsoare, flori\nTresar și se-nfioară omenește,\nȘi parcă însăși noaptea, uneori,\nCu ochii tăi, de-aproape, mă privește.\n\nO, ceas de taină - clipele dispar,\nE numai gândul meu umblând aiurea.\nȘi neaua cu sclipiri de nenufăr\nTrecând prin mine, bântuie pădurea.\n\nSunt numai eu care mi-aduc aminte…\nDin toate-ai dispărut, nu te mai vezi.\nDoar inima cu dorul ei fierbinte\nTopește-n jur imensele zăpezi.|14
Alexandru Macedonski|Rondelul oraşului de altădată|Era orasul de-altadata\nSub plopi de-argint, muiati în soare,\nO verde oaza fermecata\nCu repezi ape cantatoare\n\nPe-oricare strazi cantau izvoare,\nSi sarutat de flori ce-mbata,\nTraia orasul de-altadata\nSub plopi de-argint, muiati în soare.\n\nProstimea chiar era bogata.\nPrin curti aveau, mai toti, cuptoare.\nIn beciuri se teseau covoare.\nS-o viata-n veci imbelsugata\nTraia orasul de-altadata.|2691
Adrian Păunescu|Poet retoric|Si pentru ce te bati mereu,\nsi te acoperi de rusine,\ncand totul e predestinat\nsa se rezolve de la sine ?\n\nDe n-ar fi noaptea pana in rame\nsi ziua pana in ochii tai,\nar fi sa cazi ca o epava\npeste cositorite vai.\n\nDar marginile ni sunt clare\nsi miezul ne e stramt de tot,\nsi lumea da stufoase aripi\nsa te loveasca peste bot.\n\nSi pentru ce sa mai arati\nca-n univers domneste setea,\nsi pentru ce sa mai tot strigi\ncand nu sti unde ti-e urechea.|2387
Ion Barbu|Legendă|Străluminaţi ca nişte unghii,\nSub scuturi, îngeri au lăsat\nCherubul văii să-l înjunghii,\n- Sădiţi în aer ridicat.\n\nŞi limfa pajiştelor pale\nSe pleacă soarelui ferit\nAl certei sere animale:\nÎngână sângelui ivit.\n\nScris, râul trece-n mai albastru\nŞi varurile zilei scad,\nE rana Taurului astru.\nVădita ţară, Galaad.|3096
Radu Stanca|Sonet|Spuneai că niciodată n-o să piară\nAcel minut — şi totuşi a pierit,\nAşa încât mi-am zis că o să moară\nŞi dragostea — dar, vezi, ea n-a murit.\n\nŞi chiar dac-ar mai trece înc-o seară\nŞi multe alte-apoi, în şir sporit,\nIubirea, ea, nicicând n-o să dispară.\nVa dăinui-ntre noi la nesfârşit.\n\nDe-aceea pune-ţi mâinile pe poale\nŞi-aşteaptă-mă sub geamurile tale.\nEu voi veni cu tainice cununi\n\nŞi amândoi, căutând desăvârşirea,\nVom învăţa-mpreună că iubirea-i\nCea mai puternică din slăbiciuni...|1863
Radu Gyr|Imn morţilor|Morminte dragi, lumină vie,\nsporite-ntruna an de an,\nnoi v-auzim curgând sub glie\nca un şuvoi subpământean.\nAți luminat cu jertfe sfinte\npământul până-n temelii,\ncă țara arde de morminte\ncum arde cerul de făclii.\n\nAscunse-n lut ca o comoară,\nmorminte vechi, morminte noi,\nde vi se pierde urma-n țară,\nv-o regăsim mereu în noi.\nDe vi s-au smuls şi flori, şi cruce,\nşi dacă locul nu vi-l ştim,\ntot gândul nostru-n veac v-aduce\nîngenunchieri de heruvim.\n\nMorți sfinți în temniți şi prigoane,\nmorți sfinți în lupte şi furtuni,\nnoi ne-am făcut din voi icoane\nşi vă purtăm pe frunți cununi.\nNu plângem lacrimă de sânge,\nci ne mândrim cu-atâți eroi.\nNu, neamul nostru nu vă plânge,\nci se cuminecă prin voi.|1772
A. E. Baconsky|Melodie de toamnă|Frunze metalice cad,\nOglinda apei e spartă-\nFrunze metalice cad,\nLe-nvăluie apa, le poartă.\nDragostea ta m-a strigat?\nVântul îmi bate în poartă.\n\nE de mult, de demult\nCântecul apei aceste-\nE de mult, de demult,\nȘoapte colindă prin trestii.\nDragostea ta s-o ascult?\nMurmurul clar al poveștii.\n\nTaie văzduhul plutind\nRazele soarelui- spade,\nTaie văzduhul plutind\nStoluri de păsări nomade.\nȚară, în gând te cuprind...\nBruma sau liniștea cade.\n\nCeață albastră în vad,\nSeamănă oamenii grâne,\nCeață albastră în vad-\nO, dimineața de mâine!\nFrunze metalice cad,\nAura toamnei rămâne.|13
Mihai Eminescu|Steaua vieții|Când norii, palate fantastice negre,\nCu geamuri prin cari se vede zafir,\nAscult-ale mărei lungi cântece-alegre,\n Când stele se mir,\n\nAtunci printr-o geană de nouri, deschisă,\nDin ochiu-i albastru se vede o stea,\nCe-mi miruie fruntea c-o rază de vise,\n C-o rază de nea.\n\nO, steauă iubită ce-abia stai prin stele,\nUn sfânt ochi de aur ce tremuri în nori,\nAi milă și stinge lungi zilele mele —\n Cobori, o, cobori!|1222
Marin Sorescu|Perspectivă|Dacă te-ai îndepărta puţin,\nDragostea mea ar creşte\nCa aerul dintre noi.\n\nDacă te-ai îndepărta mult,\nTe-aş iubi cu munţii şi cu apele\nŞi cu oraşele\nCare ne despart.\n\nDacă te-ai mai îndepărta\nCu o zare,\nLa profilul tău s-ar mai adăuga soarele,\nLuna şi jumătate din cer.|2624
Marin Sorescu|Cate ganduri|Cate ganduri imi trec prin cap\nLe las sa-mi treaca.\nEste placerea lor\nSa se starneasca din senin,\nCa norii,\nSi sa se destrame la intamplare,\nLa marginea orizontului.\n\nUnele revin,\nCuprinse parca de-o remuscare:\nAu uitat sa se atinga de cuvinte!\nCuvintele le imbratiseaza,\nLe cuprind in potir de flori carnivore.\n\nSi eu ma pomenesc punand pe note\nPlansul gandurilor fara iesire.|2563
Mihai Eminescu|Ca și Stoa, ce pretinde...|Ca și Stoa, ce pretinde\nSă fim mândri și integri,\nCând plutesc deasupra noastră\nCu-a lor visuri ochii negri;\n\nCa și basmele păgâne\nDe iubire ce-ard himeric\nCu nesațiul lor de visuri\nȘi cu-atâta întuneric;\n\nCând atrași de a lor noapte\nNe suntem străini de lume,\nDuși pe marginea uitării\nDe-un avânt fără de nume;\n\nCând gândire nu mai este\nȘi când inima e tristă\nȘi afară de-acel farmec\nCând nimic nu mai există:\n\nPărăsesc și veac și țară\nPentru umeri de femeie\nȘi o rog astfel în jețu-i\nDulce locului să steie,\n\nSă mă pierd privind-o vecinic\nDe la creștet la picioare,\nMândră ca o-mpărăteasă,\nCaldă, cu senin de soare,\n\nDe pe ochii-i să ridice\nLanguroase lunge gene,\nSă-ngenunchi naintea zânei\nVenus Anadyomene,\n\nGenele dând întuneric\nVoluptos căutăturii,\nIar gropițele cochete\nDulci râd la mijlocul gurii.|1087
Ion Heliade-Rădulescu|Primul baciu|Rămâi fără suflare,\nRămâi fără simţire\nŞi moartă toată sunt.\n\nCi totul să cuteze\nSe iartă la sărac.\n(Sappho)\n\nExtazea mă învie... Ca mort sunt de plăcere,\nFiinţa-mi muritoare în ceruri se strămută...\nGenunchii-mi se mlădie; şi-n timida tăcere\nSe roagă numai ochii, căci limba-mi este mută.\nÎntind a mele braţe, ş-a tale s-au deschis\nŞi s-au întins şi ele ca aripi protectoare;\nLa sânul tău e sânu-mi. Aievea e, ori vis?\nCă buzele-ţi electrici ş-a mele arzătoare\nSe-ntâmpină în baciu; şi sufletul mă lasă,\nÎn sânu-ţi se repede, din chin ca-n paradis,\nDin marea lui durere la fericire pasă.\nUn baciu! şi iar altul! şi altul înc-o dată!\nCă sufletul meu văduv cu-al tău azi se mărită\nPrin astă sărutare, la zei invidiată,\nLa oameni neştiută, la angeli mult dorită.\nE primul baciu, ş-ultimul fie\nNou, şi iar primul să cheme alte;\nViu — să-mi dea moartea, mort — să mă-nvie,\nSă svol cu dânsul la preaînalte!|828
Adrian Păunescu|Pastel de toamnă|Pe muntele negru de frunza de vară\nTe chem cu accent brumariu să te sperii\nCând spicul de toamnă dă-n spicele verii\nŞi cade lumina şi trage să moară.\n\nŞi sunt întrebări prin natura puzderii\nŞi sfârâie ploaia dintâi ca o ceară\nŞi vara ne-nchide în toamna afară\nFemeie, bărbat sub pecetea tăcerii.\n\nAicea la munte mai poate să spere\nŞi cel care moare că moartea-i departe\nŞi noi să fugim şi să scriem o carte\nÎn ea cuprinzând ale toamnei mistere.\n\nCă suntem în lume pe-acolo prin partea\nPe unde întârzie poşta şi moartea.|4557
Lucian Blaga|Lauda suferinţei|Atâţia dintre semeni nu prea ştiu\nce să înceapă-n zori cu suferinţa.\nEi nu-şi dau seama nici spre seară de prilejul\nchemat să-nalţe mersul, cunoştinţa.\n\nSuferinţa poate fi întuneric, tăciune în inimă,\npe frunţi albastru ger,\npe coapsă ea poate fi pecete arsă cu fier,\nîn bulgăre de ţărână\no lacrimă sau sâmbure de cer.\n\nNu mai calcă pe pământ\ncine calcă-n suferinţă.\nEa schimbă la faţă argila, o schimbă în duh\nce poate fi pipăit, duios, cu stiinţă.\n\nTată, carele eşti şi vei fi,\nnu ne despoia, nu ne sărăci,\nnu alunga de pe tărâmuri orice suferinţă.\nAlungă pe aceea doar care destramă,\ndar nu pe-aceea care întăreşte\nfiinţa-ntru fiinţă.\n\nFă ca semenii noştri,\nde la oameni la albine,\nde la-nvingători la biruiţi,\nde la-ncoronaţi la răstigniţi, să ia aminte\ncă există pretutindeni şi această suferinţă,\npână astăzi şi de-acum înainte\nsingura legătură între noi şi tine.|3347
Nichita Stănescu|Pe fondul foarte verde al ierbii|Ce-ar fi să destupăm iepurele cum destupăm sticla\nsă turnăm în pahare iepurele roşu.\nCe-ar fi să destupăm copacul\nşi să lăsăm să curgă pe jos alcoolul lui.\n\nAh, după ce am băut o piatră\naş putea în fine să mărturisesc crima\npe care am făcut-o:\n\nCopil fiind m-am lăsat destupat de zeu\nşi el m-a băut pe mine\nşi eu l-am otrăvit pe el.\n\nA murit zeul, strigau cărturarii.\nA fost omorât zeul, strigau poliţiştii.\nVindem carne de zeu macră,\nzece lei kilogramul,\nstrigau măcelarii!|1509
Grigore Alexandrescu|Câinele şi măgarul|Cu urechea pleoştită, cu coada-ntre picioare,\nCâinele, trist şi jalnic, mergea pe o cărare.\nDupă îndestul umblet, iată că-l întâlneşte\nUn măgar, şi-l opreşte:\n„Unde te duci? îi zise,\nCe rău ți s-a-ntâmplat? Şi, parcă te-a plouat,\nAşa stai de mâhnit.”\n\n- „Dar, sunt nemulțumit.\nLa împaratul Leu în slujbă m-am aflat:\nÎnsa purtarea lui,\nDe e slobod s-o spui,\nM-a silit în sfârşit să fug, să-l părăsesc,\nAcum căt alt stăpân; bun unde să-l găsesc?”\n\n- „Numai de-atât te plângi? măgarul întrebă;\nStapânul l-ai găsit, îl vezi, de fața sta.\nVino numaidecât la mine să te bagi:\nEu îți făgăduiesc\nNu rău să te hrănesc;\nNimic n-o să lucrezi, nici grijă n-o să tragi.”\n\n„Ascultă-mă să-ți spui: e rău a fi supus\nLa oricare tiran; dar slugă la măgar\nE mai umilitor, şi înca mai amar.”|2976
Adrian Păunescu|Universitate obligatorie|Am impresia că atât de tare\nMă asupreşte cenzura română\nîncât scăpându-i printre degete\nVoi deveni încet-încet\nPoet european întocmai,\ncum aluatul\nFrământat de bunica mea,\nScăpându-i printre degete\nDevenea nu pâinea\nComună şi obştească a casei,\nCi acele fragmente plăcute şi dulci\nCare se coceau primele pe plita încinsă\nŞi care mi se părea că sunt făcute\nDin alt aluat.\nAtât de rău vă purtaţi cu mine,\nAtât de nedrept,\nAtât de umilitor,\nAtâta mă pătimiţi româneşte,\nîncât încep să năduşesc mondial.\n\nPoezii cenzurate\nBreaza, 20/23 decembrie 1983|2472
Magda Isanos|Ultimul sarut|Buzele tale scumpe-n asta seara\ninima trista mi-au pecetluit,\nca dragostea, ce-acolo a-inflorit,\ncat vei fi de departe sa nu moara\n\nSi toate cate vietii i-am furat,\ncu lacoma si-nfrigurata mana\n(orice-ar veni de-acuma), sa ramana\nca-n clipa asta bun si nentinat.\n\nBuzele tale triste ma rugara\n- pecetluindu-mi inima, tacute -\nsa nu las amintirile sa moara\ncand numai ele n-or mai fi trecute.|1071
Octavian Goga|Sara|Bolta şi-a cernit năframa\nCa o mamă întristată,\nFloarea-soarelui pe câmpuri\nPleacă fruntea-ngândurată.\n\nZarea-şi picură argintul\nPe ovezele de aur,\nOstenit, din aripi bate,\nCa un vis pribeag, un graur.\n\nCodrul cântăreţii-şi culcă,\nDoarme trestia bolnavă,\nDorm doi pui de nevăstuică\nSub o brazdă de otavă.\n\nS-a oprit trudita moară,\nDoarme apa la irugă,\nRăzimat pe coate-adoarme\nUn cioban întins pe glugă.\n\nDoarme cerul şi pământul\nÎntr-o dulce-mbrăţişare...\nDoar izvorul mai tresaltă\nCa un sân de fată mare.|3780
Lucian Blaga|Lumina raiului|Spre soare râd!\nEu nu-mi am inima în cap,\nnici creieri n-am în inimă.\nSunt beat de lume şi-s pagân!\nDar oare ar rodi-n ogorul meu\natâta râs făr'de căldura raului?\nŞi-ar înflori pe buza ta atâta vrajă,\nde n-ai fi frământată,\nSfânto,\nde voluptatea-ascunsă a păcatului?\nCa un eretic stau pe gânduri şi mă-ntreb:\nDe unde-şi are raiul -\nlumina? - Ştiu: Îl luminează iadul\ncu flăcările lui!|3353
Alecu Donici|Calul şi măgarul|Păstorul unor oi, pe lângă turma sa\nAvea un cal şi un măgar.\nDin întâmplare el găseşte o harşa,\nCusută tot în fir şi în mărgăritar.\nHarşaua, precum ştiu acei ce merg călare,\nSe cade calului spre înfrumuseţare.\nPăstorul însă-au socotit\nCă calul e destul de fire-mpodobit\nŞi au găsit cu cale,\nStăpân fiind pe ale sale,\nSă puie pe măgar harşaua delicată.\nDar au ieşit în faptă\nCă prostul de măgar, nesocotind ce poartă\nŞi nedeprins a fi-mbrăcat,\nCu scumpa lui harşa în bahnă au intrat;\nS-au tăvălit, s-au răcorit\nŞi chiar ca un măgar de glod plin au ieşit.\nDin fabulă e lămurit,\nCum că păstorul au greşit,\nIar el o da la întâmplare.\nEu însă socotesc: că calul, deşi are\nNărav de tăvălit când este asudat,\nDar nu se bagă-n glod, şi cum s-au ridicat\nÎndată de pe el tot colbu-i scuturat.|53
Lucian Blaga|Legenda|Strălucitoare-n poarta raiului\nstă Eva.\nPrivea cum ranele amurgului se vindecau pe boltă\nși visătoare\nmușca din mărul,\nce i l-a-ntins ispita șarpelui.\n\nFără de veste\nun sâmbure i-ajunse între dinți din fructul blestemat.\nPe gânduri dusă Eva îl suflă în vânt,\niar sâmburele se pierdu-n țărână, unde încolți.\nUn măr crescu acolo - și alții îl urmară\nprin lungul șir de veacuri.\nȘi trunchiul aspru și vânjos al unuia dintre ei\na fost acela,\ndin care fariseii meșteri ciopliră crucea lui Isus.\nOh sâmburele negru aruncat în vânt\nde dinții albi ai Evei.|3348
Mihai Eminescu|De-aș muri ori de-ai muri|C-o bucurie tristă te țin acum în brațe.\nPrivire în privire și sân la sân trăim,\nȘi gura ta-mi surâde, și ochii tăi mă-nvață\nCând ținem fericirea pe sân cum s-o iubim.\n\nDar de-oi muri vreodată, copilă gânditoare,\nCrezi c-o să-ncet din stele mai mult a te iubi\nȘi-o să petrec în pace prin lumile de soare,\n În care-oi dăinui?\n\nNu, nu, copilă scumpă!... De-i auzi în noapte,\nCând vei veghea în rugă la candela de-argint,\nDe-i auzi cum tristă aripa unei șoapte\n Te-atinge aiurind,\n\nDe-i auzi vreo arpă sfărmată, plângătoare,\nVuind ca jalea neagră ce geme prin ruini,\nSă știi că prin a nopții de întuneric mare,\n La tine, înger, vin!\n\nȘi să-mi deschizi fereastra, să trec o boare sântă\nPrin oalele uitate de veștejite flori,\nSă mângâi cu suflarea-mi a ta față pălindă,\n Ochii tăi gânditori.\n\nDar de-i muri tu, înger de palidă lumină,\nO, ce m-aș face-atuncea, mărite Dumnezeu?\nO să te plâng cu vântul ce fluieră-n ruină\n În rece zborul său?\n\nÎnger venit din ceriuri, oi plânge al tău nume,\nL-oi sămăna-n flori palizi și-n stelele de foc,\nCânta-te-aș ca și râul cel scuturat de spume\n În nopți ce stau pe loc.\n\nȘi aș primbla durerea-mi pe mări necunoscute,\nPrin stânci ce stau în aer, prin munți cu cap de fier,\nPrin selbele bătrâne și prin pustii tăcute —\n Prin nourii din cer.\n\nPân-ce bătrân și palid, cu cap pleșuv ca stânca,\nAș rumpe de pe liră-mi coarde ce nu mai sun'\nȘi aș culca în piatră inima mea adâncă,\n Cu dorul ei nebun.|1120
Traian Demetrescu|Magdalena|Când jalea vântului tomnatic\nPrin desfrunziţii arbori trece,\nTu te gândeşti la baluri, doamnă, -\nEu mă gândesc la soba rece...\n\nCând primii fluturi de zapadă\nPlutesc în zarea albicioasă,\nTu te gândeşti la rochii scumpe,—\nEu mă gândesc că-s zdrenţuroasă...\n\nŞi când în nopţile de iarnă\nCânţi la clavirul tău, visând,\nTu te gândeşti că eşti iubită, —\nEu mă gândesc c-o să mă vând...|1927
Ion Barbu|Bălcescu trăind|lui Al. Rosetti\n\nLeagăn amar, săracii mei Bălceşti!\nLut simplu, smălţuit ca şi o cană,\nPe Topolog culcat nu mai boceşti\nAzi inima dintîi republicană.\nA lui! Căci athanasic au sunat\nMii surle. Lespezi cască. Sar sigilii.\nŞi peste un făcut, absurd regat\nUn palid oaspe calcă, din Sicilii.\nO, frate cărvunar, întreg trăieşti!\nDin moarte ai păstrat doar străvezimea,\nCi din amurgul pajerii crăieşti\nCîrteşte-ntunecat burtăverzimea.\nAi multursuzei tagme, gianabeţi\nCu oftica-nteleşi şi cu exilul,\nUn veac avar te vrură sub peceţi,\nŞi zveltei libertăţi suciră trilul.\nCe-nseamnă! Astăzi piatră eşti, din unghi,\nRepublicii Române Populare,\nAdeveritul mare, singur trunchi:\nBălcescu, început de calendare.|803
Radu Gyr|Mărțișor|Luminița noastră are\nsoare-n zâmbet, tămâioare\nși-n privire mărțișoare.\n\nStânjenei și porumbei\nviața ei, și râsul ei\nbrebenei, clopoței.\n\nPași golași de toporași,\nvorbe mici cu licurici,\nrândunici și tufănici.\n\nCe grădină ne-a trimis\ncel mai alb mănunchi de vis?\n\nCe luceafăr clar de rouă\nne-a dat nouă raza-i nouă?\n\nCe seraf de borangic\na pierdut un cântec mic,\ncând zbura argint și harpă\npeste casa noastră stearpă?|3942
Adrian Păunescu|Lumea mică|Voi scrie, deci, neînfrânat\nde frică şi luminat,\nde ceea ce mi-aţi spus,\nce se întâmplă jos, în lumea mică,\nîn care vanităţi absurde nu-s.\n\nVoi scrie că există doar această\ncinstită lume mică pe pământ,\na celor de la şaibă, de la brazdă,\ndin care, sus, aşa puţini mai sunt.\n\nVoi scrie cu o literă egală\nce fac egalii mei dacâ-i invoc,\ncei care nici nu mint, nici nu înşală,\ncei care în istorie n-au loc.\n\nVoi scrie despre cei fără greşeală\ndin lumea mică, fără de noroc.\n\nIernut, 10 iunie 1987\n\nPoezii cenzurate|2330
Mihai Eminescu|Unda spumă|Unda spumă, vântul trece\nCu suflarea-i rece \nPeste marea ce suspină\nTristă, dar senină.\n\nCum nu-s vântul ce aleargă \nPe oglinda largă,\nLuciul apei de-l încruntă\nCu undă măruntă?\n\nCăci aş trece suvenire \nBlândă de iubire, \nPeste-o mare de misteruri\nCe cuprinde ceruri,\n\nPrintre visele amare\nA copilei care \nO ador, o cânt cum cântă \nHarfa pe o sfântă.|1231
Nichita Stănescu|Din nou, noi|Bun, dar cu noi cum rămâne?\nEi au fost mari, tragici, sfinţi...\nEi au mâncat pâine,\npărinţilor noştri le-au fost părinţi.\n\nDar noi, dar cu noi?...\nLor le-a fost frig, au pătimit,\nau mers prin zăpadă, prin noroi,\nau murit şi s-au nemurit.\n\nNoi trăim, cu noi cum rămâne?\nS-a hotărât ceva? S-a hotărât?\nCând anume şi ce anume?\nSuntem, dar ne este urât!|3536
Ion Minulescu|Romanța albastră|Erau doi amanți -\nDoi amanți ca două turturele...\nErau doi amanți,\nDar păcat, că nu prea aveau sfanți...\n\nEl era student,\nIara ea la fel ca el, studentă...\nEl era student,\nDar la cursuri totdeauna absent...\n\nÎntr-o zi cu soare,\nZi de vară lungă cât o boală,\nÎntr-o zi cu soare\nSe treziră că n-au de mâncare.\n\nVai ce groaznic vis\nPentru doi amanți care s-admira...\nVai ce groaznic vis\nFiindcă ambii amanți s-au sinucis...\n\nȘi-azi la cimitir\nUnde s-au mutat pe veșnicie...\nȘi azi la cimitir\nAu scăpat de foame și de ... bir ...\n\nDacă v-a plăcut\nCanțoneta mea improvizată,\nDacă v-a placut\nHai, s-o luam cu toți de la-nceput!|3208
Nichita Stănescu|Atica|Urăsc orice piatră şi invidiez\norice bucată de materie;\nn-apuc să mor şi înviez\nşi mi-e urât şi mă sperie\nliniştea sinelui lor\nstrâns cu însuşi în braţe...\n\nN-apuc niciodată să mor.\nAm feţe, am faţe,\nam ochi, ochiuri de apă\nîn care se azvârle Ofelia, nebuna,\nşi nimeni n-o scapă, nimeni n-o scapă,\nn-o trage la sine nici luna.\n\nSă se iubească deci sinele cu sine,\nsinguratece cu singuratici,\ndar ia-mă Doamne tu pe mine\nŞi du-mă în ţărmurii mării, în Atici...|1348
Ilarie Voronca|Alaiul tăcerii|Visul se întregește din oasele fântânilor\nochii se închid ca evantalii de nori,\nvârful degetelor suie o dantelă de zăpadă\natâtea oglinzi despletite în artere,\natâtea surâsuri încremenesc frunzele,\natâția obraji ca semne, pe băncile întâlnirilor|3002
Nichita Stănescu|Nod 8|Mai singur sunt ca niciodată singur\nn-am ramură cu umbră și n-am rădăcini\niubito, sunt ca un butuc\npe care un călău retează\nscurt\ngâturile\npăsărilor\nmigratoare.\nMă voi înroși\nde sângele lor nezburat\nși voi striga\ncât strigă un butuc\nîn care s-a înfipt toporul.\nAh, păsărilor din vâzduh!\nAtâta vreme cât\nnu am să vă înțeleg pe voi\nvă voi iubi.\nDar când \neu am să vă înțeleg pe voi,\neu niciodată\nn-am să pot \nsă vă iubesc!\nAh, păsări moarte!\n\nNoduri și semne|1489
George Coşbuc|Furtuna primăverii|Precum aduce-n sârg cu sine\nSpre ţara de-unde-a fost gonit\nUn rege-n furie-oştiri străine,\nAşa vedeam un vânt grăbit\nCu norii după el cum vine.\n\nUrlând le cârmuia cărarea\nPurtându-i în năvală orbi,\nPărea că varsă-ndepărtarea\nŞi mii de lupi şi mii de corbi\nDe-a valma să-nspăimânte zarea.\n\nSilit-au codri mari să mugă\nŞi-n turn, de unde-i supăra\nAl clopotelor cânt de rugă,\nTrăsniră, şi-un potop era\nUrgia ce-au făcut-o-n fugă.\n\nCu ei o noapte-nfricoşată\nCa iadul peste văi trecu:\nDar însăşi parcă-nspăimântată\nDe-atâta spaimă ce făcu,\nDe-abia veni, pierind deodată.\n\nS-a dus cum a venit. Departe\nSpre-adâncul orizont s-a dus\nŞi spaime-acum pe-acolo-mparte.\nŞi iar s-a luminat pe sus\nŞi râde soarele lui marte !|644
Alexandru Macedonski|Ură|Dacă-aș fi trăsnet v-aș trăsni,\nV-aș îneca dacă-aș fi apă,\nȘi v-aș săpa mormântu-adânc\nDac-aș fi sapă.\n\nDacă-aș fi ștreang v-aș spânzura,\nDacă-aș fi spadă v-aș străpunge,\nV-aş urmări dac-aş fi glonţ,\nŞi v-aş ajunge.\n\nDar eu, deşi rămân ce sunt,\nO voce-adâncă îmi murmură\nCă sunt mai mult decât orice,\nCăci eu, sunt ură.|165
Iulia Haşdeu|La ce cugetai?|Paris, iulie 1886\n\nCând pe cărţi de rugăciune, genele ţi le plecai,\nSpune-mi scumpa mea amică, la ce oare cugetai?\nÎnchinându-te, o! spune-mi, oare nu cumva rosteai\nAl meu nume, câteodata, aşa dulce îl găseai?\n\nEu ceream la cer - când vântul steagurile flutura -\nCa să binecuvinteze lupta şi izbânda mea;\nŞi pe când gornistu-ntruna, marşuri de război suna,\nSufletu-mi, gelos pe tine, tot spre tine s-avânta.\n\nIar când tu, îngenunchiată, te rugai la Dumnezeu,\nEu, călare pe fugaru-mi negru ca un pui de zmeu,\nAlergam după al slavei, zgomotos şi lung alai;\n\nÎmi râdeam de-orice pericol! Moartea-n faţă am privit,\nJupuită, numai oase şi cu chip îngălbenit.\nNu cumva atuncea iarăşi, tot la mine cugetai?|914
Emil Brumaru|Scrisoare|Pentru ce se duc, Nichita,\nTrenurile lungi pe linii\n\nTremurând de infinita\nGingăşie a luminii?\nŞi de ce se iau la harţă\nÎngerii lângă cantoane?\nDe ce are roua scoarţă\nŞi amurgul vechi bidoane\nDe ulei pentru elita\nLeuşteanului grădinii?\n\nPentru ce se duc, Nichita,\nTrenurile lungi pe linii?|2506
Nicolae Labiş|Mămica Dorinei|Când am fost mare, zice copilul.\n\nBunica-mi spune că odată\nFetiță ca și noi erai,\nCă ai avut și tu păpușă\nȘi cu păpușa te jucai.\n\nAm izbucnit în râs. Cum asta?\nAi fost fetiță ca și noi\nȘi-ai fost certată că rochița\nȚi-ai murdărit-o cu noroi?\n\nDe-i drept ce-a povestit bunica\nȘi-ai fost și tu ca noi fetiță,\nEu cred c-ai fost cea mai cuminte\nFetiță de la grădiniță.\n\nCred că pe-afară niciodată\nTu cu băieți nu te-ai bătut\nCăci de când eu te știu, mămico,\nTu nici o poznă n-ai făcut.\n\nErai curată-ntotdeauna\nȘi mi te legănai pe uși\nȘi cred că nu uitai, ca mine,\nSă dai mâncare la păpuși.|1646
Ilarie Voronca|Păsări împart somnul în înălţime|Codrul în odăjdii de amurg se arată\nfrunţile ca lemnele putrezite luminează\npahare stelele pe masa cerului curată\namforă glasul precum mările se înspumează\n\nsună clopotele cireşilor în privire,\nsub formă de cascade izbucnesc nopţile,\nca buruienile şoaptele sunt plivite,\nsufletul ca un ornic îşi întoarce roţile\n\nce amazoană inima pe şesul pieptului\nprin deşertul ceasului cenuşa vrăbiilor\nbuciumul urcă în suvenir răcoarea brădetului\nmulgi laptele ecoului în şiparul văilor\n\ntoamna îşi încearcă flautul în vegetale\nconturnul norilor lasă în minut semne\nca lupoaice umbrele se târăsc în metale\nde mărăcinele singurătăţii ochiul tău se teme|779
Eusebiu Camilar|Dansul|Mirat din somn urcat-am ca din adânc abis:\n Vuise tamburina afarã sau în vis?\n\n Te-acoperise ploaia în saluri strãvezii?\n Zãream la glezne, prinse, inele aurii -\n\n Si brâul plin de astre ti l-am zãrit deodat,\n Când fulgerul o clipã sub geam a luminat!\n\n Din tamburine stinse ca picurii sunai...\n Era târzie noaptea si-n ritmul lor dansai!\n\n Se desluseau doar astre pe brâul auriu,\n Si cum se mlãdiazã mijlocul strãveziu,\n\n Inelele de aur la glezne luminând -\n Necontenita fugã a pasilor, crescând...\n\n Când fulgera arare, vedeam sub ochii mei\n Tipsia aurie a unei Salomei,\n\n Apoi cu cât tipsia în dans se-nvârtejea,\n Mai tare Salomeea râdea, cumplit râdea...\n\n O, prea curând si dansul si noaptea se trecu,\n Si nu stiu dacã ploaia o fi dansat, ori tu...|599
Marin Sorescu|Mania persecuției|Tu îmi storci vlaga\nŞi eu cred că tu\nÎmi storci vlaga.\n\nTu îmi duci copilul\nLa război\nŞi eu cred că tu\nÎmi duci copilul\nLa război.\n\nTu îmi iei zilele\nŞi eu cred că tu\nÎmi iei\nZilele.|2608
Adrian Păunescu|Viaţa, dublu mixt|Trăiesc aici, dar mă simt că sunt departe,\nDin ce în ce mai singur şi mai trist,\nNici nu mai ştiu cât pot să rezist,\nÎnchis într-un ziar şi într-o carte.\n\nMă-ncredinţez iluziei deşarte\nCă mă salvează regăsirea-n Christ,\nDar, vai, ajung un fel de dublu-mixt,\nCu viaţă-n minus şi cu plus de moarte.\n\nŞi, totuşi, nu m-a ocolit norocul,\nDeşi mi-a fost întotdeauna greu,\nŞi-am transformat în foc destinul meu\nCa, azi, cenuşa să rezume focul.\n\nŞi de-aş cădea, aşa cum cere jocul,\nCa să devin o piesă de muzeu,\nEu tot îi mulţumesc lui Dumnezeu\nC-a-ntârziat şi-aşa, prea mult, sorocul.|4617
George Coşbuc|Dumineca|"Dumnezeu a cuvantat:\n, , Sapte zile-n saptamana\nEu v-am dat.\nSase zile-s de lucrat, Dar a saptea sa va fie\nSfanta, cum mi-a fost si mie!\n\nSase zile vei munci\nPentru painea ta de hrana;\nDar o zi,\nOmule, vei odihni.\nDandu-mi, ce Mi se cuvine,\nMa vei preamari pe Mine!"""|641
Traian Demetrescu|Flori se seră|Sunt flori uitate întro seră,\n	Cum într-un suflet tris şi gol\nRămân speranţele din urmă\n	Din risipitul stol...\n\nNici o femeie nu le-atinge,\nDeşi au cel mai blând parfum,\nNici cel puţin nu le omoară\n	În pagini de album.\n\nCând umbre din apus, prin geamuri,\nÎn jurul lor sfios se strâng,\nPar nişte ochi ascunşi de lume,\n	Ce-n taina serei plâng...|1915
Lucian Blaga|Prezenţa ta|Te-ntrebi adesea îndoită care-i tîlcul\nintrării tale-n sfera mea.\nSă fii aş vrea nemulţumită de răspunsul\npe care apa-n murmur ţi-l va da.\n\nAdaos de lumină la caratele amiezii\nşi enigmatic spor la tot ce e ascuns,\nsă fii de faţă — împlinire lipsei\nlăuntrice — mi-ar fi de-ajuns.\n\nPrezenţa ta răscumpără un continent iubit,\nce adineaori a căzut învins,\nca un cărbune într-o apă\npentru vrajă stins.|998
Adrian Păunescu|Salubritate|Si noi asa ne-am învãtat,\nSã fim salubri si cuminti,\nSã facem, zi de zi, curat,\nSi de gunoi, si de pãrinti.\n\nAcum, când este cel mai greu,\nMã mir cã încã pot striga:\nAcest mormânt e tatãl meu,\nAcest mormânt e mama mea.\n\nEu port stigmatul marii vini\nSi semnul marelui pãcat,\nCã, în pãmânt, ca pe strãini,\nI-am dus, si-acolo i-am lãsat.\n\nEu carne sunt din carnea lor\nEi carne sunt în carnea mea,\nAtuncea când o fi sã mor\nAsemeni mã vor lepãda.\n\nCa o grãmadã de gunoi\nSi ca un cos de haine vechi,\nSunt aruncate dintre noi,\nAceste tragice perechi.\n\nCivilizatie de soi\nÎn cel mai ordinar limbaj,\nSalubritate si gunoi\nSi javre la ecarisaj.\n\nGunoi voi fi, curând, si eu,\nCopiii mã vor mãtura,\nAcest mormânt e tatãl meu,\nAcest mormânt e mama mea.|2422
Magda Isanos|Interior|În casa asta trecură zilele mele,\nleneşe ca pernele pe canapele,\ncuminţi ca nişte fete de pe vremuri.\nCandelă de sub icoană, de ce tremuri?...\nMaica Domnului seamănă nu ştiu cu cine!\nMamă, câteodată seamănă cu tine.\nAmândouă aţi împletit şi-aţi spălat,\nnoaptea mai târziu decât toţi v-aţi culcat…\nMi-s dragi portretele, mi-s dragi ungherele\npe unde s-ascund să toarcă tăcerile,\nca nişte pisici singuratice.\nCasa e plină de zbor de perdele lunatece…\nM-aş duce să caut în scrinul de lemn\n(pe care se lasă lumina ca un îndemn)\nportocale şi mere şi să-ntâlnesc printre rufe\nmâinile unei fetiţe, fragede tufe…|1040
George Călinescu|Nova mihi apparuit Beatrix - I|Cum ea păşi tăcută pe drumurile serii\nţipând fâlfâitoare spre alba arătare\nse ridicară pasări din patru părţi de zare\nîntr-un vârtej de slavă, ca frunzele puzderii.\n\nŞi chiparoşii negri şi frasinii eterici\nşi ulmii nestatornici vuind pe-a orgii gamă\nse-aprinseră în creştet ca solzii de aramă\ncând plouă cu lumini pe turle de biserici.\n\nCa un arhanghel falnic strălucitor la faţă\nce pâlpâe 'ntre noapte şi între dimineaţă\nînveşmântat în aripi de fulgere şi pară,\n\noprindu-se la mine surâse fără vină:\nci grei de dulce spaimă genunchi-mi se plecară,\niar pleoapele-mi căzură uimite de lumină.|4671
Alexei Mateevici|Lumina Cea De Seară|Ia spune, frate: lumina când se ţese\nCu întunericul în blânde nopţi de vară,\nDe ce-ntr-a noastre firi, pe-aripi de seară,\nCresc rugăciuni, de noi neînţelese?\n\nŞi focul lor, întocmai ca o ceară,\nNe arde firile de patimi îngheţate\nŞ-aprinde-n noi credinţele curate,\nCe fac ca toată patima să piară;\n\nUmblăm atunci, ca umbre uşurele,\nŞi alte lumi vedem în depărtări,\nUităm păcat şi vrajbă — toate cele;\n\nŞi luminaţi, zburăm-n acele ţări,\nCari sunt în zare, mai presus de stele,\nSpre Cel Ce a zidit pământ şi cer.|231
Ioanid Romanescu|Demonul (fragment)|VII\n\nToate sălășluiesc în adâncul\nsufletului nostru\n\ncel neprieten sieși\nîn zadar caută prietenia\n\ncel fără Dumnezeu\nîn zadar îl caută aiurea\n\nlumea e paradisul\nde infernul din mine ochii mei fumegă|3067
Veronica Micle|Uitarea|Ai sosit, dulce uitare,\nDin cumplitul meu necaz\nȘi din dragostea cea mare\nNici o urmă n-a rămas.\n\nȘi-n aceste ceasuri line,\nEu cu suflet liniștit\nCugetându-mă la tine\nMă întreb de te-am iubit.|2073
Radu Gyr|Urcuș II|Din când în când îmi arde-un jărăgai\nadâncul cărnii mele-nveninate,\naș vrea să urc pieptiș, pe brânci, pe coate\nbolovanișul întoarcerii în rai.\n\nO clipă urc, apoi căzând mă fac\nrostogolire moale și afundă,\nam fulgerat văzduhul o secundă,\ndar trupul meu rămâne tot în veac.\n\nAtât de dulce-am învățat să cad\nși-atât de rar și greu mă-ntorc spre stele\ncă rădăcina mea în cer e,\ndar rodul meu se coace tot în iad.|1828
Elena Farago|Din scrisoarea unei bătrâne|O, lasă-ţi obiceiul de-a răscoli în scrum\nPrilejuri de durere în biata cale-a vieţii,\nCi scaldă-ţi ochii limpezi în roua dimineţii,\nŞi nu-ntreba ţărâna de urmele din drum.\n\nE vitregă ţărâna şi sfatul ei avan,\nLa ce s-o-ntrebi de ochii ce vor fi plâns pe cale?\nNi-s scrise-n cartea vieţii, la toţi, şi dor şi jale\nŞi drumul fiecărui e răbojit pe-un plan,\n\nÎn care-s însemnate, cu ape şi poteci,\nŞi dragostea şi ura şi mila şi păcatul,\nPân-vine de le-ncheie pe toate-ntunecatul\nŞi mutul semn al crucii din liniştea de veci.\n\nO, sunt, de bună seamă, şi lacrimi în noroi,\nCăci lacrima ni-i birul cel mai de seamă-al vieţii,\nŞi jalea şi amarul vor fi de veci drumeţii\nCei nelipsiţi, din calea oricărui dintre noi.\n\nDe-aceea vezi tu uită cât poţi cu ochi senini,\nCă-i mare mângâierea în biata cale-a vieţii\nSă poţi vedea şi-n pâcla şi-n roua dimineţii,\nUn rost, în faţa cărui nu poţi să nu te-nchini.|535
Traian Demetrescu|Acelaşi farmec...|La Nord, în ţările ploioase,\nCu melancolice popoare,\nSunt visători ce plâng şi sufăr\n	De nostalgii de soare...\nŞi, rar, când cerul le trimite\nO rază caldă, o zâmbire,\nÎn loc să cânte, să renască,\n	Ei mor de fericire...|1899
Tudor Arghezi|Nu am…|Nu am nici pietre, nici metale\nPentru suavele tale\nDiafane frumuseţi,\nAdunate din sute de firimituri de vieţi,\nDin floare, din rouă, din pasăre,\nCa nişte mărgele de mei, de porumb şi de mazăre\nCu acul şi firul.\nGândul meu ca trandafirul\nS-a întristat.\nAm uitat\nSă culeg şi să opresc\nO strachină din argintul ceresc.\nMi-l aşternuse luna pe masa cu scule\nŞi puteam să fac giuvaere destule…\n\nTrezeşte-te, haide, din somn şi din puf,\nGâdilată-n ochi de un zuluf\nÎn care bate soarele.\n\nFiindcă vreau să ţi le citesc mărţişoarele…|1975
Nicolae Labiş|Curajul îndrăgostit|Împrumut glasul poetului,\nCa să pot cânta eu însumi,\nCăci, iată, sunt îndrăgostit.\nSunt îndrăgostit de femeia pământului,\nFemeia cu trup mlădios\nŞi cu braţele curbe,\nFemeia cu sănătatea mistuitoare\nÎn priviri şi cu gesturile vii\nCa inima ei fierbinte.\nFemeii pământului, căreia nu îndrăznesc,\nUneori, nici eu însumi să-i spun\ntoate acestea,\nIată, astăzi, îi voi înălţa cântecul meu;\nO voi îmbrăca în mantia păcii,\nO voi aşeza pe prova navelor mele\nÎnsoţitoarea mea prin toate furtunile;\nÎi voi aduce toate florile pământului\nŞi toate florile cerurilor lumii\nCu parfum cosmic şi rouă astrală;\nÎi voi dărui floarea bogată a inimii,\nCăci pentru ea mi-am ucis trufia\nŞi am păstrat numai puritatea curajului;\nÎi voi dărui toate tainele ce le voi smulge\nDin pântecul clocotitor al naturii,\nÎmpreună cu taina vieţii fără sfârşit;\nÎi voi dărui vibraţia ritmurilor adânci,\npulsaţia pătimaşă a muzicii\nCulorilor, vorbelor şi sunetelor;\nÎi voi dărui aurul şi purpura,\nCăci pentru ea l-am ucis pe Dumnezeu\nŞi pe apostolii bogăţiilor lui pământene,\nPentru femeia cu sănătate mistuitoare\nÎn priviri şi cu gesturile vii,\nCu inima ei fierbinte.|3696
Cincinat Pavelescu|Cântec spaniol|Infanta, fragedă și fină,\nÎn ochi cu ape de opal,\nPe când se-nalță din grădină\nAcorduri vagi de mandolină,\nVisează-n rochia ei de bal!\nÎn păru-i blond o rază moare\n\nȘi-n ochi îi scapără-o scânteie.\nE bal la curte, sărbătoare,\nDar ea întreabă visătoare\nPe cavaleri iubirea ce e?\n\nVăzându-i fruntea de lumină\nMai toți se-ncurcă, tac, o mint.\nUn duce-i strânge mâna lină,\nO mai salută și se-nclină\nZâmbind în barba-i de argint.\n\nIubirea ce e? Pare-o doare\nTăcerea lor chinuitoare.\nÎnsă copila vrea să știe,\nFiindcă instinctul ei pătrunde\nFermecătoarea poezie\nA tainei care i s-ascunde!\nUn paj cu ochii de safir,\nFrumos, sub manta-i de mătase,\nÎn mâini c-un roșu trandafir\nSpre un boschet se îndreptase.\nCum l-a zărit s-a dus la el\nȘi l-a-ntrebat iubirea ce e?\nȘi pajul, blând ca o femeie,\nÎn ochii-i lung când s-a uitat,\nInfanta s-a cutremurat.\nȘi de atunci iubirea ce e\nPe nimeni n-a mai întrebat!\n\nSinaia, 1909|314
Adrian Păunescu|Eu sunt cenuşa ta, Cenuşăreasă|Cenuşa care sunt e-o floare-aleasă\nDin tot incendiul fără de noroc,\nPe care eu asupră-mi îl convoc\nCând dorul meu de tine mă apasă.\n\nCenuşa care sunt îţi stă la masă,\nDe-acest decor ostil îşi bate joc,\nOricum, văzând-o, vei avea un şoc,\nE caldă şi pe gene ţi se lasă.\n\nCenuşa care sunt plecând de-acasă,\nMoştenitoare a acestui foc,\nNu-ţi va ierta meandrele deloc,\nPe buze şi prin ochi o să-ţi tot iasă.\n\nLa propria ta viaţă te provoc,\nEu sunt cenuşa ta, Cenuşăreasă.\n\nAdrian Păunescu\n9 februarie 2003\n(„Din doi în doi”, 2003)|4464
Nichita Stănescu|Aeroport în ploaie|Plouă rărit peste aeroport \nprin aerul cu lucii conuri gri, \norizontale, pe sub cerul mort \nsub măştile de nouri vii. \nPrivirea ta trecea prin mine \npurtînd în vîrf un steag străin, \nal amintirilor cu roţi marine, \nrulînd pe negrul cîmp velin \ndintr-o uitată tabără de vară \nşi micşorată-acum, cît un pahar, \ncu dinţi de raze-înfipţi în seară, \ncu-n soare ameţit, neclar. \nO, nevăzute sfori legînd oraşe \nla capăt, şi rotite monoton... \nCa azvîrlirea nărăvaşe \nde lungi ciocane, pe un stadion.|1310
Adrian Păunescu|Bolnavi unanim|Și ce-ar fi dacă\nÎntr-o zi blestemată\nNe-am îmbolnăvi cu toții\nDeodată,\nȘi medici,și pacienți,\nȘi părinți, și copii?\n\nCe-ar fi, ce-ar fi,\nDacă, brusc,\nNe-am îmbolnăvi,\nDacă n-ar avea\nCine pe cine să mai trateze,\nCine cui să-i mai scoată\nBandaje și paranteze?\n\nCe-ar fi dacă,\nÎn urma dreptului legitim\nDe a ne îmbolnăvi,\nChiar ne-am trezi\nCă ne îmbolnăvim\nȘi n-avem cui ne adresa,\nN-avem pe cine chema?\n\nCe-ar fi dacă\nÎntr-o zi blestemată\nNe-am îmbolnăvi\nCu toții\nDeodată?|2180
Magda Isanos|Ultima zi|Cand voi muri, stiu ca va fi o zi\nfrumoasa, voi culege-n palme soare\nsi voi simti intaia sarbatoare,\ngandind ca maine n-am a ma trezi.\n\nCopacii, doar de dansii de-o sa-mi para\nrau, cand ii voi vedea cu ceru-n brata\nvestind la geam ciudata dimineata\nin care toate trebuie sa moara.\n\nMa va cuprinde-o dragoste natanga\nde mine, lacrimi tulburi de pamant\nin coltul gurii mele-or sa se stranga\nsi voi zambi, mirata ca mai sunt.\n\nDar pe neasteptate o sa creasca\no noapte pe deasupra fruntii mele,\nsi deopotriva, zambete si stele,\ndeparte, mai departe or sa palesca.\n\nPrin somn, ca printr-un zid voi auzi\ncum se loveste-un ram de cercevea,\ncum plange langa mine cineva\nincet, de parca m-as putea trezi.\n\nSi dintr-o data totul sub pleoape\ncazand adanc spre linistea de-apoi,\nca-ntotdeauna, eu voi fi aproape,\nsi totusi prea departe, langa voi.|1070
Radu Gyr|Meduza|Am capul trist al palidei Meduze...\nNăpârcile-ndoielii-n păr se-nnoadă\nși sub o rece crustă de zăpadă\nbanchizele polare-mi dorm pe buze.\n\nObrazul meu e-o stranie arcadă\nîn ea-mi zidesc tăcerile ursuze\nși din adâncuri ce mocnesc în spuze\nies lupii întrebărilor la pradă.\n\nIar ochii mei — magnifice safire,\nînghețuri verzi — sunt platoșa ori scutul\ncu care mă păzesc de amintire;\n\ncă de-i întorc, o clipă, spre ținutul\nunde-am golit otrava din potire,\nprefac în stânci și-n piatră tot trecutul.|3944
Alexandru T. Stamatiad|Crinul|Ah! crinul alb de-odinioară\nCe răspândea discret parfum -\nParfum de mistică iubire -\nS-a ofilit, s-a stins de-acum.\nAh! crinul alb de-odinioară\nCe răspândea discret parfum...\n\nO! nu atinge alba floare,\nPetalele s-or scutura\nȘi viața mea va fi pustie,\nCăci ele-s amintirea ta.\nO! nu atinge alba floare,\nPetalele s-or scutura...|2730
Leonid Dimov|Rondelul sfintei fără sfânt|Era o sfântă fără sfânt,\nFără credință, fără casă,\nAvea doar inimă și gând\nȘi-o fustă verde, de mătasă,\n\nCu astragal și iacint\nVenea la fiece mireasă,\nEa, mica sfântă fără sfânt,\nFără credință, fără casă.\n\nȘi ne-am adus aminte când\nÎn toamnă negură se lasă,\nCum lângă noi, de noi visând\nCă nu ne vede și nu-i pasă,\nEra o sfântă fără sfânt.|3253
Adrian Păunescu|După catastrofă|"Gândeşte-te că mai avem motive\nDe fericire şi de bucurie,\nCă eu sunt viu şi că şi tu eşti vie,\nŞi n-avem îndoieli definitive.\n\nCă nu ne bănuim de nicio boală,\nCă moartea încă pare-a fi poveste,\nCă dintre toate numai viaţa este,\nC-am depăşit secunda infernală.\n\nŞi poate o sentinţă, ghilotină,\nÎn nu ştiu care clipă ne aşteaptă\nŞi vom muri de-o zodie nedreaptă,\nNu ştim nimic din ce va fi să vină.\n\nLa cumpănă, şi dreaptă, şi nedreaptă,\nSă fiu senin şi să rămâi senină.\n\nAdrian Păunescu\n(""Iubiți-vă pe tunuri, 1981)"|4453
Tudor Arghezi|Om cu om|Un om fusese-o frunză și numai om cu om,\nAu izbutit să crească și să se facă pom.\nCă moare frunza-n ramuri, puiandră și ușure,\nCopacul viețuiește și s-a-nmulţit pădure.\nTu-ți răsplătești ursita de grabnică pieire,\nFăcîndu-te, din omul prigoanei, omenire.|4193
Emil Brumaru|Cantec naiv|De ce nu vrei sa-nnebunesti la ora cinci?\nDupa amiaza cand e-atat de bine\nSi in sufrageriile adanci,\nSa faci ,pe presuri,tumbe dulci cu mine?\n\nM-as milogi -n dulapuri vechi sa-ti pui\nRochia moale si ,ramasa goala,\nNe-am bate cu lichioruri amarui\nDe chimion si menta glaciala.\n\nIar catre-amurg ,far-a mai tine minte\nCine suntem,aproape de matasa,\nIngenunchind pe paturile sfinte,\nAm da ,cu sufletele noastre ,foc la casa.|2495
Radu Gyr|Ars poetica|La curtea mea hrănit-am orătenii,\ncocoși ca aurora boreală\nhulubi de aur și păuni de gală\ncă-mi pizmuiau minunea lor curtenii.\n\nIar argățimea mea voievodală\npăzea — să nu mi-l fure pământenii —\nun cal de foc cu aripi de milenii,\ncu șa de fir și coamă grea de smoală.\n\nNu lotrii-mi jefuiră păsăretul,\neu însumi, prea sătul de frumusețe,\nl-am sugrumat și jumulit cu-ncetul.\n\nSmulgându-mi roibu-apoi dintre ostrețe,\nl-am junghiat, rupându-i tot firetul,\nși foc am pus la grajduri și cotețe.|3829
Veronica Micle|De ce in sufletul meu ...|De ce in sufletul meu simt\nDurere? - poate ca ma mint\nSperantele - s-a ta iubire\nE o desarta amagire?\n\nSi cand pe tine te-ntalnesc\nSi-n ochii tai cu drag privesc,\nDe ce in dulcea lor zambire\nCitesc a mea nenorocire,\n\nDe ce cad mana ta o strang,\nMi-e jale de-mi vine sa plang,\nPare c-o cruda prevestire\nDe-un rau nespus imi da de stire.\n\n\nDar taine sunt si taine mor,\nOrice se simte in amor -\nSi-n groaza de nenorocire\nMasor adanca mea iubire.|2028
Adrian Păunescu|Creier aprins|Cuvinte vechi se retrezesc în mine\nca armăturile-ntr-un adăpost,\nîn creier port copilul care-am fost,\nmi-e panică şi cald şi-apoi mi-e bine.\n\nCe înţeles mai are şi ce rost\nbolboroseala care-n gând îmi vine,\ncreierul meu, cu turlele lui pline,\nrefuză vremea preţului de cost.\n\nSunt, tot, o întrupare de cuvinte,\nm-ar strânge, m-ar răni, m-ar spinteca\nmemoria copilului fierbinte\ndac-ar izbi - din partea de părinte -\ncu interjecţii în armura mea.\n\nMi-e creierul abcdefghijklmnoprsştţuvxw.|2220
Octavian Goga|Inima|Biată inimă bolnavă, \nFăgădău la drum de ţară, \nCine-şi mai aduce-aminte\nCâţi drumeţi te cercetară?\n\nTu n-aveai zăvor la tindă, \nNici scumpete la măsură, \nŞi-ai cinstit pe fiecare\nC-un pahar de băutură.\n\nCum veneau în miez de noapte\nCălători pribegi în lume, \nToţi stăpâni la tine-acasă, \nRăi de plată, buni de glume...\n\nTu la toţi le-ai dat hodină, \nŞi le-ai dat popas în cale, \nPân' s-a risipit pe drumuri\nPlinul pivniţelor tale.\n\nAzi eşti goală şi săracă, \nŞi crâşmaru-ţi dă să moară, \nCine să-ţi mai treacă pragul, \nFăgădău la drum de ţară?...|1687
Marin Sorescu|Durere pură|Nu mi-e rău ca să-mi fie bine,\nMi-e rău ca să-mi fie şi mai rău.\nCa marea cu valuri verzi, înşelătoare,\nNici durerii nu-i poţi ghici fundul.\n\nFac scufundări în durerea pură,\nEsenţă de ţipăt şi disperare,\nŞi mă întorc la suprafaţă vânăt\nCa un scafandru care şi-a pierdut\nRezervorul de oxigen.\n\nMă rog de împăratul peştilor\nSă-mi trimită un rechin de treabă\nSă-mi taie calea.\n\n***\nDe ce eu trebuie să intru în acest spital\nŞi cel care trece acum prin faţa lui\nSă meargă mai departe?\n\nDe ce el să treacă de poartă fără să-i pese\nDe ce tocmai eu să intru?\nDe ce nu el, de ce nu altul?\nDe ce eu?\n\nÎntrebări la care nu s-a răspuns încă.|2588
Ion Minulescu|Ita est...|Știți voi ce sunt versurile mele?\nZboruri în „zigzag” de rândunele,\nZboruri fragmentate,\nRupte\nȘi-nnodate\nCa să poată fi de toți cântate,\nNu cetite numai pe sub gene -\nPui golași de vrăbii fără pene...\n\nDar voi nu știți nici măcar silabisa\nZborurile-acestea, smulse din inima mea!\nNu știți că din zborul versurilor mele,\nSe-ntregesc perechile rebele\nȘi că-n ochii celor care mi le cântă,\nStrălucesc scântei de aur, ce-nspăimântă\nPe cei care mi le-ascult-ntâia oară,\nMăcinându-se ca grâul sub piatra de moară!...\n\nVersurile mele?...\nSemne de-ntrebare\nPentru-abecedarul vieții viitoare...\nVersurile mele?\nStropi de apă vie\nȘi ploaie de stele\nPentru veșnicie!...|3159
Adrian Păunescu|Curgi|Nu! Urgia tutelară\na acestui veac nu face\ngura mea să strige-n pace:\nne mutăm în altă țară.\nVom striga a doua oară:\nne mutăm la noi în țară.\n\nDe făcut atâta este:\nsă zidim această țară\npân' la munții ei și peste,\nprin urgia tutelară\na acestui veac când iară\nse dă foc, se smulg căpestre.\n\nNu! Mutatul nu ni-i rostul,\nrostul ni-i să fim aici,\nsă clădim destinul nostru,\nca și când l-am înnădi,\nde-un destin solar. Deși...\n\nOltule, voiam să-ți spun\ncă rămânem. Treci în voie,\nfie timpul rău sau bun,\nnu suntem Arca lui Noe.\n\nNoi avem de făcut țară,\ntu atâta ai: prin furci,\nmergi spre Dunărea amară.\nTe rugâm frumos să curgi.|4435
Nichita Stănescu|Rugare|Mai urât de cât sunt\npot fi văzut\nMai frumos nu!\n...mai sabie, da. Mai scut.\n\nAltfel am pierde bătălia,\nosul, artera,\nglia şi norul\nurâtul şi frumosul.\n\nDă-mi Doamne victorie,\najută-mă să-mi înving duşmanii,\npielea de pe mine, marginea,\norele, anii.|3646
Nichita Stănescu|Câteva generalităţi asupra vitezei|Ne diferim unii de alții prin viteză.\nNe este comună numai singurătatea.\n\nViteza de existență a unei pietre\ne mai lentă decât viteza de existență\na unui cal.\n\nDar piatra vede soarele și stelele\niar calul vede câmpul și iarba.\n\nZic:\nPiramidele au însemnat viteza cea mai leneșă,\nprivirea cea mai lungă.\nO mumuie de faraon e o bucată de piatră.\nFaraonul de carne a văzut Egiptul\nFaraonul de piatră vede cosmosul.\n\nPentru cei din carne și oase\nZic:\nNu puteți zări decât în jurul vostru.\nIdeile sunt un fel de piatră\ndeci contemplați\n\nCelor din lemn și din alte materiale durabile\nle spun:\nSfărâmați-vă!\nPutreziți!\nDacă ați văzut întregul,\numpleți-vă de carne\ncasă puteți vedea partea.\n\nOasele sunt cârji interioare,\nele susțin carnea și nervii\ndar sunt mai prietene și mai apropiate pietrei.\n\nZic:\nCarne și os,\nzic bun-simț și zic criză de timp.|3510
Lucian Blaga|Eu nu strivesc corola de minuni a lumii|Eu nu strivesc corola de minuni a lumii\nşi nu ucid\ncu mintea tainele, ce le-ntâlnesc\nîn calea mea\nîn flori, în ochi, pe buze ori morminte.\nLumina altora\nsugrumă vraja nepătrunsului ascuns\nîn adâncimi de întuneric,\ndar eu,\neu cu lumina mea sporesc a lumii taină -\nşi-ntocmai cum cu razele ei albe luna\nnu micşorează, ci tremurătoare\nmăreşte şi mai tare taina nopţii,\naşa îmbogăţesc şi eu întunecata zare\ncu largi fiori de sfânt mister\nşi tot ce-i neînţeles\nse schimbă-n neînţelesuri şi mai mari\nsub ochii mei-\ncăci eu iubesc\nşi flori şi ochi şi buze şi morminte.|3320
Adrian Păunescu|Visul copilului mic|Deasupra mea vin oameni\nCu chipuri monstruoase,\nMa-mbraca, ma dezbraca\nSi ma hranesc cum vor,\n\nNu vad nimic prin pacla\nCe s-a lasat pe case,\nNici forta n-am sa-i sfaram,\nMi-e interzis sa zbor.\n\nNu e decat o ceata\nDe alb pe ziduri joase,\nNici degetul in gura\nNu-mi mai permit sa-l duc,\n\nDe groaza si slabire\nTot sufletu mi-as coase,\nDe-o piatra grea din munte,\nSau de un cuib de cuc.\n\nDeodata, in tacerea\nDe dimineata deasa,\nO creatura-nceata\nMa ia din locul meu,\n\nAlunecand in neguri,\nCu mine-n jos se lasa;\nIcoana se destrama\nSub un atac ateu.\n\nRaman legat pe campuri,\nSe-aude-n zare tipat,\nO mana-n sus ma duce\nSpre cuplul parintesc\n\nSi, prin lumina lumii,\nCu greierat de scripet,\nAdorm udat de lacrimi,\nVisand ca-ncep sa cresc.|2483
Marin Sorescu|Alergătorul|Un câmp pustiu,\nBătătorit ca un drum,\nŞi din când în când\nCâte o carte.\n\nLa distanţe foarte mari,\nVreo carte fundamentală,\nTare ca piatra.\n\nVine unul, gâfâind de muşchi,\nSănătos ca un zeu nou,\nŞi scuipă pe ea,\nPe fiecare la rând.\nCalcă peste ele dumnezeieşte.\n\nA obosit, a mers destul,\nCâmpul se întinde înainte pustiu,\nBătătorit ca un drum.\nAlergătorul cade jos, moare,\nDevine carte fundamentală, ultimul cuvânt,\nSemn peste care nu se mai poate trece.\n\nSe aude un gâfâit,\nDin spate răsare cineva,\nUn alergător se opreşte, scuipă pe semn,\nŞi se pierde în zare.|2533
Victor Eftimiu|O fată coase la fereastră|Pe obrazul stins, pe mâna-i slabă,\nPe ochii trişti din cale-afară\nŞi-a pus pecetea nendurată\nPierduta vieţii primăvară.\n\nSe scoală-ncet ... aprinde lampa ...\nMai plină-i casa şi-i mai bună,\nIar ploaia pare că-i un cântec\nCe din adânc de vremi răsună ...\n\nUn cântec trist şi fără vorbe\nPorneşte-n dulcea înnoptare\nŞi lampa cântă, lampa plânge\nPovestea unei vieţi amare.\n\nIar acul, ochii şi lumina\nŞi ploaia care-n geamuri bate\nUrzesc poemul plin de jale\nAl fetelor nemăritate ...|2103
Alexei Mateevici|Cântecul Clopotului|O, clopote! Frumos mai suni,\nCând credincioşii îi aduni\nLa locul sfânt de rugăciune,\nÎn cer cântarea să le sune...\nÎn zile mari de sărbătoare,\nLa răsărit ş-apus de soare,\nTu chemi stăpâni şi muncitori\nAi lui Hristos închinători.\nChemarea-ţi porţi prin munţi şi văi:\nŞi vin închinătorii tăi.\nÎn cer ajunge-a ta sunare,\nCu dânsa şi a lor cântare,\nUn cântec sfânt, frumos nespus,\nSe suie, ca tămâia, -n sus,\nDucându-se în cer... Ce dor nu duce,\nCe poate inima s-apuce?\nŞi jalea inimii zdrobite,\nDe toţi pe lume părăsite,\nŞi bucuria mulţumirii,\nŞi arzătoarele dorinţe\nDe mântuire, pocăinţă...\nUn cântec sfânt, frumos nespus,\nLe suie toate-acestea-n sus,\nŞi când arama-n ceruri sună...\nA noastră inimă răsună...\nO, clopote! Frumos mai suni,\nCând credincioşii îi aduni\nLa locul sfânt de rugăciune,\nÎn cer cântarea să le sune...\nO, sună dar prin munţi şi văi,\nSă vie-nchinătorii tăi.|219
Adrian Păunescu|Licitaţie fără rost|"Ca să te dau, vor liniştea să-mi dea,\nsunt gata orice târguri să-mi propună,\ndar cum s-accept şi ce să fac cu ea,\ncând lor trădarea li se pare bună?\n\nTe-ai selectat, aproape natural,\ndin mii şi mii de drame din arhivă,\nprin moarte ai trecut spre ideal\nîn jertfa ta mereu neproductivă.\n\nMi-au oferit proiectul lor prostesc\nşi jurământul c-o să-mi fie bine,\nle-am spus că fără voie te iubesc\nşi că iubirea-i mai presus de mine.\n\nN-am nici voinţă, nici ambiţii n-am,\nmă las purtat spre ochii tăi de plânsu-mi,\nmă depărtez purtat, ca într-un ham,\nde mine însumi către mine însumi.\n\nMi-ai devenit, cu timpul, precum ştii,\no parte componentă naturală,\nun fel de punct plângând pe-un fel de i,\nicoană ce se naşte din greşeală.\n\nAu licitat ca pentr-un bun de preţ,\nadăugând procente fiecare,\ndar le-am răspuns acestor precupeţi:\niubirea mea nu este de vânzare.\n\nNu ne puteţi cu forţa separa,\nnu ştie altfel gura să respire\nşi nici nu pot să mă despart de ea\ncum ochiul nu se rupe din privire.\n\nAdrian Păunescu\n(""Meserie mizerabilă, sufletul"", 2000)"|4511
Octavian Goga|O ramură întârziată|Nu ţi-a fost dat să vezi vreodată,\nCând toamna palidă coboară,\nÎntr-o grădină despoiată,\nO ramură întârziată\nCe-a înflorit a doua oară?\n\nNu te-ai oprit atunci în cale\nSă te întrebi: ce taină, oare,\nAscund înţelepciunii tale\nÎnfriguratele petale,\nCa mâine stinse, fără soare?...\n\nŞi dac-o blândă-nduioşare\nŢi-a frânt o clipă-n ochi lumina,\nCum stai aşa, întrebătoare,\nUitându-te la biata floare,\nAi înţeles a cui e vina?\n\nE raza, care toamnei mute\nI-a dat fiorul primăverii.\nŞi-n preajma morţii abătute\nA picurat, pe neştiute,\nUn strop din cântecu-nvierii...|3767
Nichita Stănescu|Cheile|Lanţul cu chei mi-a căzut din stele în creier,\nmi-au zornăit minţile de durere şi de sunet.\nTrupul meu tot deveni o cheie de fier,\nDoamne, pentru o uşă uriaşă\nla al cărei lacăt nu am cum să ajung,\ndecât numai dacă mă ridici în braţe.\nHaide, cât eşti de mare, tu,\nhaide, cât eşti tu de indiferent,\nrăsuceşte-mă şi rupe-mă\nşi deschide odată uşa aia!\nHaide, deschide-o odată!|3514
Nichita Stănescu|La-nceputul serilor|Liniştea te-nsoţea pretutindeni, ca o suită.\nDacă ridicai o mână, se făcea în arbori tăcere.\nCând mă priveai în ochi, împietrea o clipită\ndin a timpului curgătoare putere.\n\nSimţeam că pot adormi, visând stele locuite.\nŞi, numai dacă m-ar fi atins umbra ta foşnitoare,\naş fi putut împinge nopţile-ncremenite\nca pe-o elice-naintând, spre soare.\n\nŞi numai sentimentul acesta îmi da fericire,\nnumai gândul ca sunt şi că eşti.\nSprijineam pe ţârâitul greerilor coviltire,\nsub care beam azurul decantat în ceşti.\n\nŞi când sfârşeam cuvintele, inventam altele.\nŞi când se-nsera cerul, inventam ceruri albastre,\nşi când orele se-verzeau ca smaraldele,\nne bronzam la lumina dragostei noastre.\n\n...Dar tot timpul suna ceva...ceva răsuna,\nun cântec de iarba cosită, de taciturne mări,\nîn care inima de-atunci îşi revărsa\nmeandrele pierdutelor candori. \n\nDin volumul „O viziune a sentimentelor”, 1964|1448
Ion Minulescu|Toamna|Am tras sforile toamnei\nși-am scris strâmb, pe ușă,\ninventar\nacum,\nhai să-mpărțim toamna\nși la partaj să luăm\no frunză tu, o frunză eu,\ncinci vise tu, cinci vise eu\nși tăcerea,\napusul ți-l las ție.\nploile le voi lua eu,\niar tu o să ai toate furtunile\nstoarse de ultimele picături de vlagă.\ncu răsăriturile va fi mai greu.\nsigur ne vom târgui\nca-n piață.\nam să ți le cedez, totuși,\nnuma ca să-mi lași mie\nnopțile\nși toate neîmplinirile mele\nde fiecare zi…|899
Magda Isanos|Aș vrea...|Aș vrea acest poem să-l ridic ca un val,\ns-acopăr cu el partea neagră din lume,\ntotul să fie alb ca-ntr-un spital,\nfără morți, fără nume.\n\nÎn vreme ce orele zilei, rotunde și descrescând în lumină,\ntrec pe dinaintea mea și se sfarmă-n grădină,\no, s-ar zice că toate se joacă-n lume,\nnumai eu cu meșteșugul meu neînțeles\nstau aicea fără să cos, fără să țes.\nCum voi găsi acestora toate un nume?|1010
George Topîrceanu|În tren|E larmă şi trenul stă gata să plece,\nVagonul se umple de oameni străini.\nMi-e inima strânsă, e şapte şi zece,\nMă-ntorc la fereastră şi stau ca pe spini.\nDă-i, băiete, drumul, că n-avem răbdare,\nE gata, un şuier, un repede zvon\nŞi simt că se mişcă cu noi, salutare!\nTrec umbre grăbite pe lângă vagon.\nE clipa când glasul durerilor tace,\nDuc mâna la frunte şi ochii mi-i strâng\nŞi-n suflet, deodată, un gol mi se face,\nDă-i, băiete, drumul, că-mi vine să plâng!\nAcum pe de lături, încep să rămână\nSemnale, macazuri, vagoane şi fum.\nTrec umbre de oameni cu steaguri în mână\nŞi trenul, năvalnic, se-aşterne la drum.\nAdio, adio, romantică urbe,\nAdio, zadarnic şi dulce trecut!\nDin goană, când trenul se-ndoaie la curbe,\nScot capul afară şi lung te salut!\nOraşul rămâne sclipind în lumină,\nBiserici şi case, deodată apun.\nÎn faţă se-aşterne o verde cortină\nŞi trenul aleargă, aleargă nebun.\nSe schimbă decorul, privelişti sure,\nUn şes peste care trec umbre de nori,\nUn drum singuratic, un colţ de pădure\nCu vârfuri uscate şi cuiburi de ciori.\nÎn arie largă se-nvârte pământul\nŞi fuge-n rotire întregul teren,\nPe netede câmpuri ne ducem ca vântul,\nCantoanele albe se uită la tren.|711
Ilarie Voronca|Orașul fără poeți|"Aceste câmpii sunt mai puțin vaste decât ochii noștri. Anotimpurile\nNe întâmpină unul după altul. Și tu, rațiune,\nCare în dosul vălurilor tale ne ajuți să recunoaștem\nÞările și vocile care abia trebuie să se nască,\nGloriile și semințele pe care vântul le împarte,\nPe brațele noastre dureroase, vara ca un unguent,\nOare nu ești această spumă sau acest zbor, sau chiar acest\nCântec ca un zăvor pe gura mută,\nCând rămâi cu totul singur și când o mare groază\nAnunță pe fiecare că a încetat să fie el?\n""Singurătate"", spuneai tu. Această prospețime a nisipului\nSpălat de mare. Hăt în fundul eului impalpabil\nMai e acea prospețime, acest cuvânt nou.\n\n(...)"|3041
Nichita Stănescu|Astfel|Mă întorsesem strigând:\nUnde este viaţa mea?\nDoamne, ce-ai făcut tu cu mine\nca să-ţi mătur cu sufletul meu\nnatura lucrurilor.\nDe ce m-ai pus să-l văd pe arbor, doamne?\nŞi, în genere, de ce m-ai dezrădăcinat,\nfăcându-mi picioare cu tălpi?\nDe ce m-ai blestemat să-mi fie\nfoame şi sete?\nDe ce te-ai logodit cu mine, doamne,\ndându-mi dor de femeia mea iubită?\nHai, mori şi tu odată, doamne,\nca să fiu sigur că mor liniştit\nşi nelogodit\nşi plin de dor în sufletul meu\nplin de dor.|1344
Lucian Blaga|Vară|La orizont-departe-fulgere fără glas\nzvâcnesc din când în cand\nca nişte lungi picioare de păianjen-smulse\ndin trupul care le purta.\n\nDogoare.\n\nPământu-ntreg e numai lan de grâu\nşi cantec de lăcuste.\n\nÎn soare spicele îşi âin la sân grăunţele\nca nişte prunci ce sug.\nIar timpul îşi întinde leneş clipele\nşi aţipeşte între flori de mac.\nLa ureche-i ţârâie un greier.|3402
Radu Stanca|Oare sǎ fie drept|Oare sǎ fie drept cǎ n-am uitat\nMirosul verii-n care te-am aflat\nȘi iarba-n care proaspǎtǎ ai fost\nLitania știutǎ pe de rost?...\n\nOare sǎ fie drept cǎ n-am murit\nSau numai cupa asta s-a golit…\nDe când mǎ mint, iubito, cǎ te-aștept,\nS-a-mpiedicat ceasornicul din piept —\n\nPǎdurile sunt iar frumoase azi,\nDac-ai veni am merge printre brazi\nȘi-n aerul sǎlbatic de pe câmp\nNe-am pomeni deodatǎ surâzând…\n\nIubirea noastrǎ? Piersicǎ și tei,\nCǎ n-a ținut și n-a fost mare ce-i?\nTotuna-i dacǎ zilele descresc\nOri dacǎ știi cǎ-i drept cǎ te doresc…\n\nTu nu iubești cuvintele, așa-i?\nȘi nici nu-ți pasǎ dacǎ-i luna mai\nSau dacǎ-n parcuri frunzele pǎlesc\nSau dac-aduc caietul sǎ-ți citesc.\n\nTu nu ești câmpul greu de frumuseți,\nNici ora dintre seri și dimineți,\nTu nu ești glasul nopților ȋntins\nȘi nici nu porți, iubito, pǎrul lins.\n\nTu nu ești jocul ȋngerilor, nu,\nȘi-ți place dacǎ-ți spune lumea tu,\nDe câte ori pe inimǎ-mi-ajungi\nȊți vǎd ȋn minte degetele lungi,\n\nȊți simt ȋn palme umǎrul rotund,\nOare sǎ fie drept cǎ ești porumb?...\nOare sǎ fie drept cǎ mai pǎstrez\nDuminica din care te visez…?|1855
Nicolae Labiş|Legenda pasiunii defuncte|Nu-s numai Alpii înecati ai cugetării\nNu-s numai recile ninsori pe ideal,\nNu-i numai jocul străveziu al fiecărei\nSclipiri filigranate în pocal,\n\nCi-i cugetarea clocotind necontenită,\nSvâcnind din noi spre alte ceruri ori genuni\nȘi-s aripile gândului ce se agită\nÎn pătimășe pale de furtuni.\n\nSă nu închidem pasiunile ideii\nÎn temnițe de lasitate și urât;\nVa fi mai greu să le scăpăm de vraja cheii\nCând în adânc se vor fi mohorât.\n\nOdată-un om și-a zăvorât în sine gândul\nȘi dragostea și-a zăvorât-o-n sinea sa,\nVisa să le redea cândva din nou avântul -\nNu mai putea, ori poate nici nu mai voia.\n\nLa geam țintea privirea-n zare aurie,\nPrivea convoiul lung de nouri cu nesaț\nȘi legănat de-o nesfârșita nostalgie\nEl rândunele-ademenea în lanț. \n\nLe contempla cu duioșie - prinse - teama,\nLe mângâia pe pieptul moale și gălbui\nȘi tresărea de duioșie dându-și seama\nCă are-o viața în puterea lui.\n\nEl le prindea doar ca să le elibereze\nLegându-le de gât cu șnur vopsit frumos;\nLe urmărea apoi cum zboara-n curbe treze\nMișcat de gestu-i larg și generos.\n\nDar cea mai mândra rândunica își închise\nÎn palma aspra ochiul cald și îngrozit.\nAtât de intim libertatea își iubise\nC-a refuzat eliberarea. A murit.|1642
Tudor Arghezi|Inviere|De cand mi-ai pus capul pe genunchi, mi-e bine.\nNu stiam ca ma voi vindeca de mine, cu tine.\nVorbele, gandurile, impletirile crezusem ca-mi ajung.\nNu stiam. Mi-au zvacnit umerii, mi-au crescut bratele: fusesem ciung.\n\nMi-am simtit coapsele, gleznele, spinarea, tari ca un luptator.\nM-am vindecat si m-am nascut, sarutandu-ti talpa unui picior.\nFusesem slabanog, fusesem orb, ratacit\nIntre uragane, miazanoapte si rasarit.\n\nMana-ti atarna-n nisip si pietris,\nLinsa de valul curmezis\nCare vine-mblanzit sa-ti pupe unghiile, inelele si-o bratara,\nZale rupte, firimituri de coifuri si de scuturi,\nO poala de odajdii argintii si fluturi.\n\nPentru leacurile din macesii sanului tau\nAm infruntat mania lui Dumnezeu.\n\nVezi? Corabia din zare pluteste lin, plecata pe sfert,\nPlumbuita ca intr-un namol de cositor fiert.\nMerge marea, merge cerul impovarat de stele.\nNumai corabia si noi ne-am oprit intre ele….|1966
Carmen Sylva|Cântecul culorilor|Strune de harfă - razele - au melodia lor,\nCulorile răsună îngânându-se\nAsemeni stelelor, a căror plete revărsându-se\nTrezesc luceferii de aur sunător.\n\nRoșu, rămâne în adânc stăpânitor,\nÎn slavă, vioriu și galben, fulgeră văpăile;\nTremur sfielnic ce întrece înălțimii căile\nAlbastru își îmbină tonul suitor.\n\nNu e culoare verdele, ci creștere pornită,\nCadență din nestăpânita valurilor veșnicie,\nNemărginire, mare năvălită\n\nFremătătoare, înverzire a primăverilor,\nRămâne fără cuprins în armonie,\nCulorile cântând în arcul razelor.\n\ntraducere Adrian Maniu|285
Radu Gyr|Sperietoare de ciori|Din fân făcându-ți scăfârlie,\ndin paie ciot de trup sărac,\nsurtuc ți-am pus și pălărie\nși te-am proptit într-un harac.\n\nScoți scurtături de lemn din mâneci\nși c-un ciomag spre cerul clar,\npe văluri negre parcă luneci,\nmomâie zdrențuită-n par.\n\nFug ciorile și fug vrăbeții\nde fleandura de arături.\nDar sus, pe bolta dimineții,\npurtând pe umeri aștrii puri,\n\nereții cercuri larg își taie\nși tot mai mult în aur pier,\ncând mogâldeața ta de paie\nridică bâta către cer.|4055
Ion Barbu|Încheiere|Stinsă liniştirea noastră (şi aleasă),\nIsarlâk încinsă, Isarlâk mireasă!\nDovediţii, mie, doisprezece turci\nÎntre poleite pietre să mi-i culci:\n\nInima - raiaua, osul feţii spân,\nŢeasta, nervii torşi în barbă de stăpân,\nClatină-i la Ciprul Negru, în albeaţă\nDe sonoră vale într-o dimineaţă!\n\nVis al Dreptei Simple! Poate, geometria\nSăbiilor trase la Alexandria,\nLibere, sub ochiul de senin oţel,\nÎn neclătinatul idol El Gahel.\n\nInegală creastă, suliţată cegă,\nLame limpezi duse-n ţara lui norvegă!\nRăcoriţi ca scuţii zonele de aer,\nRăsfiraţi cetatea norilor în caier,\n\nEu, sub piatra turcă, luat de Isarlâk,\nLa o albă apă intru - bâldâbâc.\nFie să-mi clipească vecinice, abstracte,\nDin culoarea minţii, ca din prea vechi acte.\nEptagon cu vârfuri stelelor la fel.\nŞapte semne, puse ciclic:|3087
Alecu Donici|Lupul bătrân|Un fabulist al nostru ne-au povestit c-odată\nSe rânduise-n ţară un lup nazâr pe oi,\nDar cum ocârmuise, el încă nu ne-arată;\nŞi ce isprăvi făcuse, ne lasă-a ghici noi.\nAşadar cercetarăm\nŞi ne încredinţarăm\nCă turma-ncredinţată acestui nazâr mare,\nPrădată, ovilită,\nCălcată, spârcuită,\nDup-o osândă lungă abia avu scăpare.\nLuat fiind în durăt, de-o laie de cotei,\nC-urechile plioştite, cu coada între vine,\nNazârul lup cu fuga se duse-n ţări străine,\nAbia scăpând de ei!\nAcum iar de-odată un vuiet se stârneşte,\nCă după atâta vreme bătrânul lup doreşte\nSă vie iar în ţară, unde-i făgăduise\nCârlanii să-l aleagă nazâr împărătesc.\nSe vede că Nazârul trecutul a uitat,\nNu ştie că coteii ce-atunci l-au alungat\nAcum sunt dulăi\nŞi nu i-ar şedea bine\nLa bătrâneţe tocmai, să paţă vro ruşine!|81
Cincinat Pavelescu|Unui coleg|El scrie prost, însă îl laud;\nDe ce aş fi cu dânsul crud?\nPrefer o noapte să-l aplaud,\nDecât o strofă să-i aud!|390
Alexandru Macedonski|Palidă umbră|Palidă umbră, care mister\nUnul spre altul mereu ne-atrage?\nVrem de sub farmec a ne sustrage\nŞi dăm de-aceeaşi forţă de fier.\nPalidă umbră, care mister?\n\nFost-am vreodată îngeri frumoşi\nUniţi pe-albastrul largului spaţiu?\nO voluptate fără nesaţiu\nNe face ochii mai luminoşi.\nFost-am vreodată îngeri frumoşi?\n\nSau împreună ars-am în iad?\nCoboară-n suflet de-ţi aminteşte...\nAl meu ce-mi spune e că iubeşte,\nŞi dacă suntem îngeri ce cad,\nDe ce n-am arde ş-aici ca-n iad?\n\nPalidă umbră, reflex bizar\nÎn care s-află iadul şi raiul,\nCu unul arde-mi repede traiul,\nCu altul aripi urzeşte-mi iar,\nPalidă umbră, reflex bizar.|146
Nichifor Crainic|Cântec(Dorei)|Cu ochii verzi, cu mers ales,\nCuminte dar voioasă;\nAh, mama te-a văzut ades\nȘi-a spus că ești frumoasă.\n\nEu firea ei o moștenesc\nȘi inima întreagă\nȘi-acum eu biet mă prăpădesc\nCă prea ești mamii dragă.\n\nO, dacă lacrimile vin\nSă-mi tremure-n pleoape\nȘi izvorăsc ca din senin\nAtunci când fericit te țin\nDe sufletu-mi aproape. —\n\nSă nu te miri, nici să gândești\nCă plâng înfrângeri grele;\nPlâng numai ca să-ți oglindești\nZâmbirile copilărești\nÎn lacrimile mele.|3482
Radu Gyr|Vrabia|Cum vrabia și-a frânt din soare zborul,\na prins-o-n bot Fiatul care aleargă.\nTrei stropi de sânge. Parcă bolta largă\ncu trei rubine a-ncrustat omorul.\n\nNu tremură o rază. Nici o vargă.\nAmiaza își topește cositorul.\nSe crapă ca o ușă, viitorul,\nzvârlind, sub roți, azurul ca să-l spargă...\n\nEra pe vremuri, în sutană, unul,\ndesculț bătând italice vâlcele.\nÎi ciripeau pe umeri și lăstunul\n\nși cinteza ți-un cer de rândunele,\ncă fremăta de ele, ca gorunul\ncu brațe cântătoare pân-la stele.|4083
Marin Sorescu|ZIDIREA ÎN DRAGOSTE|Vino,-nsetaţi de curgerea eternă,\nSă ne-adăpăm din jgheab de stalagmită\nŞi peştera, sorbind, să ne înghită\nPecetluind intrarea în cavernă.\n\nUn rege-ndrăgostit de-o Sulamită,\nDin muntele de marmură, o pernă\nCioplind, pentru o dragoste eternă,\nCând lumea toata-i numai dinamită.\n\nAfară este viscol şi e ură -\nÎmbrăţişati cresc ţurţurii în plete\nTimpul s-a-ntors cu faţa la perete\nŞi pân' la viitoarea picătură -\nUn secol e şi tu îmi dai o gură\nCe ţine şi de moarte şi de sete.|2651
Adrian Păunescu|Nici o carte|De când ai plecat departe,\nMă gândesc să scriu o carte,\nDar de-aici și pân`la tine\nNu se merge, nu se vine.\n\nPot să-ți fiu supus paharnic,\nTot ce-ți scriu, îți scriu zadarnic,\nȘi de-ar fi să-ți mai ajungă\nCartea mea de cale lungă.\n\nMila ta eventuală\nM-ar atinge ca o boală,\nNiște lacrimi de la tine\nNu mi-ar face nici un bine.\n\nPoate-ar fi o terapie\nDacă te-aș putea descrie,\nDar mă ține, mă reține\nDorul propriu-zis de tine.\n\nOrice literă-i o rană\nȘi-o-ncercare inumană\nȘi nu poate nici o carte\nSă te-ajungă pân la moarte.|2359
Magda Isanos|Pentru tine|În neamul meu femeile-s ciudate\nCu părul brun de tot și fața pală\nLe place mult iubirea, însă toate\nÎși uită jurămintele și-nșeală.\n\nDe-aceea nu-ntreba cît poate ține\nIubirea noastră - nimenea nu știe,\nIubește-mă și nu-ntreba: că-n mine\nE inima străbunilor mai vie\n\nȘi mîine poate totul să dispară\nSă-mi pari urît și prost și să te las,\nCăci vin din minunta caldă țară\nȘi sufletul fierbinte mi-a rămas,\n\nDar schimbător ca vântul și ca marea\nSă nu te-ncrezi în mare, nici în vânt,\nCă-n mine port paragini și uitarea,\nSă-nțeleneasc-al inimii pămînt.|1057
Ion Minulescu|Peisaj umed|Plouă strâmb\nŞi fals,\nPlouă tâmpit —\nPlouă cum ploua-ntr-o zi la Londra\nCând sorbeam un vermut sec\nCu Anny Ondra\nÎntr-un bar pe Piccadilly Street...\n\nPlouă ca şi cum o stropitoare\nAr uda, pripită, verzile peluze\nInventate-anume ca s-amuze\nLorzii beţi de whisky\nŞi morţi după soare…\n\nPlouă ca şi cum stropii de ploaie\nN-ar fi decât stropi de năduşală\nCe s-ar scurge de pe Anny Ondra goală\nCând se-ncuie cu boxerul în odaie...\n\nPlouă,\nPlouă,\nToată ziua plouă,\nPlouă ca-ntr-o baltă fără fund —\nBaltă-n care — Ofelia şi Hamlet\nSe ascund\nSă-i procure lui Shakespeare\nO dramă nouă…|880
Tudor Arghezi|Mă uit la flori|"Ma uit la flori, ma uit la stele:\nEsti chinul dulce al tristetii mele.\nMa uit in mine, ca intr-o chilie,\nMa uit in ceruri, in imparatie,\nMa uit in gol, ma uit in vizuini.\nTe caut printre spinii din gradini,\nDau buruienile de-o parte, de otrava,\nSi pipai locul urmei tale cu zabava.\nStrabat calare sesul, cucuruzul:\nTe caut cu vederea, cu auzul.\nMa plec la tranfafiri si le miros\nBobocii din tulpinile de jos.\n\nFusesi in toate si te-ai dat in laturi.\nIncerc sulfina:tu trecusi alaturi.\nIntreb plapandele verbine.\nEle raspund ca stie patlagina mai bine.\nZisei soparlei:""A trecut pe-aici?""\nEa m-a trimis la serpi si licurici.\nSi neprimind raspuns nici de la stupi,\nMa iau dupa vulturi si lupi.\n\nAm colindat mosia-n lung si lat\nSi-am scoborat din leat in leat\nSi, ostenit in ravna si puteri,\nN-am dat de tine nicaieri.\nOriunde-ncep a cerceta\nTrecuse alba, chiar atuncea, umbra ta.\nTaria-i de beteala si salba langa salba.\nMi s-a parut odata ca ai fost o nalba.\n\nDar auzind o soapta, m-am intors:\nVorbise vantul intr-un lan de orz...\n""Omul cu soimul cauta mereu\nRaspantia lui Dumnezeu.\nNoi o vedem in camp si in livede.\nEl singur are ochi si nu o vede.""\n\nCu juramantul mortii, cel fara iertaciune,\nToate il stiu pe Domnul:nici una nu mi-l spune."|1969
Ilarie Voronca|Camera|Lumina ușor obiectele dimprejur\nCu o lămpiță care luptă cu marginile\nUniversului ei. Lumina înaintează cu prudență\nȘi apar conture încă nelămurite.\n\nChiar spre locul acesta unde lumina șovăie\nȘi unde formele așteaptă să le exprime simțurile mele,\nGândul mi se îndreaptă ca cerneala unei penițe\nCare va deveni cutare cuvânt sau cutare altul la-ntâmplare.\n\nDar luând astfel cunoștiință lumea\nCare se desfășoară și mă trage după sine precum un zbor uriaș\nSalutând în trecere pe prieten sau un obiect\nFăr să mă uimeasc că ar fi preexistat în mine.\n\nDescopăr însăși persoana mea. Flacără\nSau undă? Cine sunt? Orice lucru se potrivește\nPrivirii mele. Și tot ce aud și ating\nConvine de minune urechii, pipăitului.\n\nO! Fiecare obiect poate să fie aici ca o piatră\nCare atingând apa iscă cercuri tot mai mari,\nȘi fiecare obiect semănându-mi, e o lămpiță\nCare descoperă încet universul înconjurător.|3008
Nichita Stănescu|Obediență|"Când văz cum trece păsăretul\ntriunghiular şi fâlfâind\nşi-auz cum urlă lin gornetul\nlehuz, un aer trimbulind\n\nşi vechii prieteni nu mai sunt\ndecât o vagă-nchipuire\nşi-mi cântă pe acest pământ\npopimea numai ""deus irae""\n\nnumai atunci, numai acum,\nnumai cândva, ce-a fost odată\ncu spiţă lungă şi de fum\nla crivăţ poate voi fi roată."|1497
Marin Sorescu|Kavafis|1.\n\nPierdut la marginea lumii greceşti,\nCa un scut antic.\nInscripţie din care puţine litere\nSe mai pot citi\nŞi nu spun decât nişte nume vechi.\nParcă şi-ar fi copiat poeziile\nDe pe pietre funerare. Pentru fiecare din ele\nA săpat adânc în pupila civilizaţiei greceşti.\n\n2.\n\n144 poeme: cimitir - pentru un trup de efeb,\nPutrezind în plăcerile interzise ale Alexandriei.\n\n3.\n\nSufletul poetului spânzură peste fiecare\nInscripţie lapidară\n\nLa moartea unei civilizaţii de trei milenii,\nPoezia lui e steagul de doliu\nCoborât în bernă.|2604
Emil Brumaru|Un imn sfios şi trist va fi rondelul|Un imn sfios şi trist va fi rondelul\nPentru Marina. Ea e mama noastră,\nA celor ce-şi păstrează sufleţelul\nDe mari şi mici onirici într-o glastră,\n\nŞi-n cârlionţii ce-i suspină mielul,\nŞi-n balega de fluture, albastră.\nUn imn sfios şi trist va fi rondelul\nPentru Marina. Ea e mama noastră\n\nCe cu blândeţe ne arată ţelul\nDe dincolo de frageda fereastră\nSub care putrezeşte pătrunjelul\nŞi-n rouă-mboboceşte-o brună astră\n\nCând imn sfios şi trist este rondelul.|2508
Tudor Arghezi|Mirele|Pășunea mea tu să fii\nCu păpădii.\nEu să fiu boul tău alb și nevinovat\nCare te-aș fi păscut și te-aș fi rumegat,\nPe înserate,\nPe copitele îngenunchiate,\nÎn jurul brațelor tale\nAș urca greul cerurilor goale\nȘi munții lunii până-n pisc.\n\nAm rămâne în lună, pe disc,\nSă arăm văile de tibișir,\nSă semănăm lămâiță și calomfir.\n\nCulcă-mi-te trândavă pe coarne,\nFă-te jugul meu de carne,\nStăpâna mea, frumoasă ca aurul,\nDe care tremură taurul.|1973
George Topîrceanu|Cărturăreasa|— Uite, ai un dar în casă,\nVorbe bune, cu temei\nDe la dama cea de verde,\nDar să te fereşti să-l iei.\n\nPentru că nu minte cartea,\nEa ghiceşte orice gând,\nVezi, cu dama cea de tobă,\nCeartă, lacrimi pe curând.\n\nDragoste pe drum de seară\nCu un crai de ghindă, şi\nGând la gând cu bucurie,\nChiar o veste vei primi...\n\nSerioasă, visătoare,\nCu ochi negri şi cuminţi,\nA rămas privind, copila,\nGura babei, fără dinţi...\n\n— Cum e crai de ghindă, babo?\n— Nalt şi oacheş, fata mea.\n— Și cu ochii mari şi umezi,\nŞi cam palid, nu-i aşa?\n\nSeara, când să se dezbrace,\nSingurică în iatac,\nPe obrajii ei s-aprinde\nFloarea rumenă de mac.\n\nŞi privindu-se-n oglindă\nÎşi sărută braţul drept:\n”Crai de ghindă, crai de gindă,\nVin' la mine, că te-aştept!”|683
Ilarie Voronca|Hotar|Pădurea începe de aici, cu nervi,\ncu mistreți până unde coridor un surâs.\nDăruiești vrăjit crengilor auz și văz,\nprin carnea ta, străvăd pâraie uneori plante.\n\nAerul se destramă, ce filtru printre\nfagii, răriți, cu mușchi și ferigi în glas\naceastă privire va reține ziua în declin ca-n laț,\norice cuvânt se rupe ca de țărm o luntre\n\nLuna face exerciții de trapez prin pomi\ncât cerbii fugăriți prin sângele bătrân,\ntu ești pentru pădure, ploaie, cântec, plămân,\nscurtcircuit peisagiul un gest incendiat.\n\nÎn plus, ce remediu pentru anotimp pașii, respirația\nta, surâsul tău ca o pâine de nouă sute de grame\npădurea, pădurea care suie, vaccin, în noi,\ncând frunzele foșnesc cu accent moldovean.|3028
George Tutoveanu|Doinește cântu-ți|Tu mă cunoști de mic copil\nȘi dorul meu îl știi, pădure,\nDoinește cântu-ți fermecat\nSă-mi ducă sufletul aiure,\nÎn țări cu cer etern albastru\nȘi flori de lotus visătoare,\nSpre care trec, în faptul serii,\nTăcute șiruri de cocoare...\n\nCa-ntr-o biserică mă simt\nSub bolta-ți palidă, pădure,\nDoinește cântu-ți fermecat\nSă-mi ducă sufletul aiure.|753
Adrian Păunescu|Pescărușii de dragoste|Departe, pe pământul plin de pete,\nParcă aud trântindu-se o ușă,\nCând cade către val împins de sete\nUn pescăruș sau poate-o pescărușă.\n\nEa niciun cântec nu a strâns în gușă,\nLui Marea-i șade-n drum ca un perete,\nDar vin în zbor, nu-s gudurări târâșe,\nȘi răstignite parcă pe planete.\n\nEa-liniște, el-nume de furtună,\nTristețea noastră zborul lor o poartă,\nSe împreună și se despreună\nAripile ca-ntr-un tablou de artă.\n\nEl simte, primul, orice fel de ceartă\nȘi noaptea pescărușa fuge-n lună\nȘi cade-n zori printr-o secretă poartă\nSpre pescăruș ceva de-amor să-i spună.\n\nUn pescăruș și-o pescărușă taie\nColoanele de sare de pe mare,\nNoi semănăm cu ei când se-ncovoaie\nTerestre stări și bicele solare.\n\nȘi pescărușul spune că așa e\nȘi pescărușa neagă cu mirare,\nPerechi, perechi în dulcea hărmălaie\nDe oameni prefăcuți în zburătoare.\n\n1982 - Rezervația de zimbrii|4561
Magda Isanos|Cânt|Cânt ca privighetorile oarbe.\nNu stiu, eu sorb cintecul sau el ma soarbe.\nAtit de sus ne-naltam citeodata...\nSufletu-mi arde de-o flacara infricosata.\n\nCa rugul din care a vorbit Dumnezeu,\nasa arde sufletul meu.\nCred in zine, in sfinti si minuni ;\nprieteni, nu-mi impletiti cununi.\nCintecul e-n mine ca-n voi tacerea ;\nii banuiesc uneori puterea,\ninsa nu stiu nimic si ma-nchin smerit\ningerului linga mine ivit.\n\nFa-ma sa cint despre oameni si suferinti,\nsoptesc cu buzele reci, fierbinti,\ndespre saraci, despre copii si foame...\nSi-n mijlocul cerestii mele spaime,\nintrezaresc cuvintele de foc,\ncu care-ar trebui sa creez lumea, s-o pun la loc.\n\nApoi ramin singura. Nu stiu nici eu\nde ce mi-a vorbit din stufisul aprins Dumnezeu.|3415
Mihai Eminescu|Iar fața ta e străvezie|Iar fața ta e străvezie\nCa suprafața albei ceri\nȘi numai ochii mari sunt turburi\nDe umbra negrelor dureri.\n\nTu, chip chinuitor de dulce,\nTu, ideal în ochii mei,\nTu, ce femeie între flori ești\nȘ-o dulce floare-ntre femei.\n\nDe-ai rămânea pe veci frumoasă,\nPrecum te simt, precum te văz,\nCa-n părul tău cel lung și galben\nEu flori de-a verii să așez!\n\nDar în curând și nici o umbră\nDin frumusețea ta n-ai fi —\nTrei zile numai vei fi astfel\nApoi... apoi vei putrezi.\n\nPământ nesimțitor și rece,\nDe ce iluziile sfermi?\nDe ce ne-arați că adorarăm\nUn vas de lut, un sac de viermi?|1153
Lucian Blaga|Dorul|"Seţos iţi beau mirasma şi-ţi cuprind obrajii\ncu palmele-amândouă, cum cuprinzi\nîn suflet o minune.\nNe arde-apropierea, ochi în ochi cum stăm.\nŞi totuşi tu-mi şopteşti: ""Mi-aşa de dor de tine!""\nAşa de tainic tu mi-o spui şi dornic, parc-aş fi\npribeag pe-un alt pământ.\n\nFemeie,\nce mare porţi în inimă şi cine eşti?\nMai cântă-mi înc-o dată dorul tău,\nsă te ascult\nşi clipele să-mi pară nişte muguri plini,\ndin care înfloresc aievea - veşnicii."|3315
Lucian Blaga|Poezia|Un fulger nu trăieşte\nsingur, în lumina sa,\ndecât o clipă, cât îi ţine\ndrumul din nor până-n copacul\ndorit, cu care se uneşte.\nŞi poezia este - aşa.\nSingură-n lumina sa\nea ţine pe cât ţine:\ndin nour până la copac,\nde la mine pân' la tine.|997
Adrian Păunescu|Povestea de dragoste|La urma urmei viaţa nu e\nDecât o repetabilă poveste de dragoste,\nUn subiect mort care mereu înviază,\nPlus şi minus biografiile în cauză.\n...\nNu există economie,\nNu există politică,\nNu există cultură,\nDacă nu există dincolo de ele\nO poveste de dragoste.\nNici aspirina,\nNici bomba atomică,\nNici ceaiul de pătlagină\nNu sunt de înţeles,\nDecât într-o ecuaţie de dragoste.|2389
Alexandru T. Stamatiad|Spre alte țări|Fii gata, mâine vom pleca.\nNe-am zbuciumat, ne-am torturat atâția ani să-nfrângem dorul,\nNecontenit și pe furiș l-am tot lovit, l-am mutilat,\nEl a suris nepăsător.\nAm ostenit,\nNe-a biruit.\n\nTronează astăzi ca un rege și ca un spectru ne privește.\nCu glas de tunet ne gonește spre alte țări, spre-o viață nouă.\nS-or pierde-n negura uitării atâtea zile risipite, atâția ani îndepărtați,\nCa niște raze ostenite,\nCa niște păsări rătăcite în cenușiul înserării,\nS-or pierde-n negura uitării atâtea zile risipite, atâția ani îndepărtați.\n\nTot ce-am iubit, tot ce-am slăvit se va-ngropa ca o mâhnire\nUșoară, palidă, târzie înmărmuriți ne-om întreba, —\nȘi clipe multe nu vor trece, —\nCu glasul stins, cu glasul rece,\nNe-om întreba înmărmuriți: „Trecutul nostru unde este?”\n\n„Voi n-ați iubit, voi n-ați trăit”, un glas pierdut ne va răspunde;\nEcou-n unde cristaline va repeta : „Voi n-ați iubit, voi n-ați trăit!”\n\nSpre alte țări de-acum porni-vom, iubito, floare solitară —\nNe-om pierde urma prin mulțimea de umiliți, de cerșetori;\nCa două umbre-abia zărite în goana dorului sălbatec\nSpre fericiri întrevăzute vom alerga necontenit.\nÎn amintire se va stinge tot zbuciumul de-odinioară;\nPrecum în glastre părăsite se sfoliază crizanteme.\nPrecum în depărtări albastre apune-o stea ce n-are nume.\nȘi-n lumea gândurilor noastre — în lumea viselor senine —\nNe-om cufunda ca într-o mare, neturburați, necercetați;\nCând ora ultimă suna-va,\nMuri-vom, palidă copilă, uitați, senini și zâmbitori.|175
Adrian Păunescu|Sincer, în minciuna tuturor|De ce m-aș declara învingător\nCând, și așa, am cicatrici pe piele\nȘi sufăr, în minciuna tuturor,\nCa trist învins al lașitaţii mele?\n\n(Din doi în doi, 2003)|4593
Dimitrie Anghel|În zori|Întârziat-aţi voi vreodată-n Capitală\nÎn zori de zi, când vin măturătorii?\nEi nu-s poeţi — şi, pentru dânşii, zorii\nNu prevestesc lumina triumfală.\n\nCa nişte critici îngâmfaţi, pe uliţi\nCu gesturi largi aruncă nori de praf în soare...\nDar el, senin sporeşte în splendoare\nŢintind în ei cu aurite suliţi!\n\nÎn faţa lui, orbiţi, se dau în lături\nŞi-apoi, gonind, ca-ntr-un sabat murdar\nÎn norii ridicaţi de ei dispar\nCa-ntr-un Walpurgisnacht, călări pe mături...\n\nNotă:\nScrisă în colaborare cu Ştefan Octavian Iosif|457
Nichita Stănescu|Sufletul metalic al oraşului|Se face seară şi orizontul coboară.\nOraşul îşi ridică un cartier spre lună.\nE un sunet de fier, de cabluri întinse.\nUmbrele oamenilor încep să apună.\n\nCând ridic braţul, umbra lui ascuţită\nizbeşte capătul străzii de unde vii, necunoscut,\nde parcă-aş fi zvârlit la întreceri o lance\npe care o primeşti nepăsător în scut.\n\nEşti sufletul de metal al oraşului.\nÎn amurguri apari în pieţele ovale:\n- Cetăţeni, s-a făcut seară. Încep serbările!\n(Braţele tale bărbăteşti par două macarale)\n\nTe-ntâlnesc uneori, când mă-ntorc de la lucru.\nGândurile izbesc în stele şi ele răsună.\nDe-a lungul stâlpilor zvelţi, când mă-ntorc\nde la lucru,\nun cartier al oraşului se ridică la lună.\n\nNu te recunosc nicviodată de la prima privire;\niei mereu un alt chip.\nAzi mi-apari ca o schelă îndrăgostită\nde tainicul zenit.|3664
Tudor Arghezi|Cinci pisici|Am în grădină cinci pisici\nDin care două sînt pisoi,\nEle - gingașe, moi și mici,\nEi - dolofani și zdraveni amîndoi;\n\nSpinări, picioare,- ncheieturi ca fierul,\nUnghii de șoim și colții lungi, de fiare,\nN-ar cuteza nici șarpele, nici jderul\nSă simtă-n ceafă crîncenele ghiare.\n\nCînd calcă-n flori și dau să se oprească\nS-asculte parcă un murmur pierdut,\nLe cade ca pe-o scoarță oltenească\nȚesută umbra printre foi de dud.\n\nSunt tigrii mei, de veche obîrşie\nȘi mă mîndresc cu neamul lor cel mare,\nȘi bărbătesc și blînd la duioșie\nȘi-ntr-adevăr țesuți ca pe covoare.\n\nDar de ajuns să latre un cățel,\nCă fug în pom și uită și de mine.\nTigri de junglă neagră, stați nițel,\nCă mi-ați făcut mîndria de rușine.|4122
Radu Gyr|Sipet|Cu flăcări reci, ca o brățară\narzi, taină, -n crunt sipet de foc.\nNoi degerăm de frig afară\nși pașii tremură pe loc.\n\nAtingem clanța cu sfială\nși iar ne tragem înapoi.\nNăprasnică lumină goală,\ncumplit mai păzești de noi!\n\nFlămânzi, am jefui secretul.\nLihniți, l-am smulge din scântei.\nDar ne-nspăimântată-n prag sipetul\ncu vâlvătăi și fără chei.\n\nBicisnic, brațul ca de stei e\nși mâna-I prinsă-ntr-un căluș.\nNu-I nimeni să ne-azvârle-o cheie?\nNu-i nici un meșter lăcătuș?\n\nO fi vreo taină. Poate nu e.\nO fi vreo cheie. Poate nu-i.\nNu vine nimeni să descuie\nși suntem mulți și nesătui.|4049
Zorica Laţcu|Dragoste|Pentru Tine, Doamne, numai pentru Tine,\nAm cules argintul noptilor de Mai.\nAm legat in cantec zumzet de albine,\nGlas de alauta, dulce viers de nai.\nAm aprins in suflet tinere vapai,\nStraluciri de aur, flacari de rubine,\nAm cautat in noapte luminate cai,\nCatre Tine, Doamne, numai catre Tine.\nAm cetit din file vechi, cu slova stearsa,\nStih de preamarire, sfant Numelui Tau,\nAm tesut in panza Jertfa Ta nearsa,\nCe-a zdrobit taria vesnicului rau.\nAm cantat iubirea sfintelor femei,\nCare-au mers la groapa ca sa Ti se-nchine,\nAm cusut din raze rauri de scantei,\nPentru Tine, Doamne, numai pentru Tine.\nTi-am trimis spre ceruri tainica solie,\nDragoste curata, dor nepatimas,\nSa-mi gatesti de nunta haina argintie\nSi-n sclipiri de soare sa-mi gatesti salas.\nDragostea curata, dorul din solii,\nCu miros de smirna-n ruga sa se-mbine,\nCa sa urce fumu-n valuri viorii,\nCatre Tine, Doamne, numai pentru Tine.\nPentru Tine, Doamne, numai pentru Tine,\nVreau sa-mi franga, albe, oasele sub roti,\nVreau sa-mi curga, rumen, sangele din vine,\nTrupul meu cel fraged sa mi-l rupa toti.\nInvelita-n haina marilor dureri,\nSuflet plin de taina lumilor divine,\nSa pasesc pe calea grelelor taceri,\nCatre Tine, Doamne, numai pentru Tine.|4352
Nichita Stănescu|Joc|Începeam să mă topesc\nîn tot ce este fiersc\nşi sfârşeam detot să mor,\nîn al razelor decor.\nOrb fiind fără lumină,\ndestinu-şi găsi destină,\nnorocu-şi găsi noroacă,\niar tristeţea mea o joacă,\nun şotron cu cretă albă,\ninsulară, lungă, slabă,\nprin care săltând treceam,\npe când tu eram.|1441
Emil Botta|Latineasca păsărilor|Cânta o privighitoare-n brad.\nCe vorbă lungă!\nO sau\nI ar fi de ajuns,\nun țipăt de ajuns ar fi;\nDoamne, minunile tale,\ncu un țipăt\nO sau\nI,\nsă le rostim s-ar cuveni.\nCânta o privighitoare-n brad\nȘi, din ceea lume,\ncineva răspunde, cineva fără nume.\nÎntreaga noapte se țesu\ndialog de aur între moarte și\nprivighetoare,\ncând lin, când mai tare,\nca o întrecere între da și nu.|580
Anton Pann|Despre amor sau dragoste şi ură|Un strein prost într-o vreme în România viind,\nŞi două-trei româneste ca să înveţe dorind,\nCătă şi îşi tocmi slugă din sate pe un român,\nDe calul lui să-ngrijească, fiind el tare bătrîn;\nŞ-ntr-o zi sluga văzându-l neîncetând de oftat:\n- Pentru ce oftezi, stăpâne? îndrăznind l-a întrebat.\nStreinul oftând răspunse: - Ah, nu ştii tu, be Ivan,\nEra să spunem la tine de mult, e! încă de an,\nEste una Măriuţa, dincolo de Vladu-Lat,\nEu mult iubeşte la dânsa şi me ranit na ficat;\n- Dar ea te iubeşte oare? l-a-ntrebat sluga cel prost.\nEl, oftând iar, îi răspunse: - Ama eu-ncolo n-a fost,\nTovaroş a spus la mine că este pre mult frumos,\nEu n-am văzut, dar văz poate, dacă este sănătos.|242
Demostene Botez|Pustiu|La geamul odăiței prietenului meu, \nde când s-a dus și nu se știe unde, \nstau storuri trase-n jos mereu, \nși după ele cineva s-ascunde.\n\nPresimt atât că dincolo de storuri \nurâtul stă acum stingher prin goluri \nși în dulapu-nchis ce-a mai rămas, \ntăcerea stă cum ar fi stat un ceas.\n\nÎn odăița lui de gânditor,\nde când s-a dus și nu mai e acasă,\nun șoarec rozător\nîi roade cărțile pe masă.\n\nArar și-aduce cineva aminte\ncă și acolo a trăit un om,\nmai înainte. Azi doar un pom,\ncând este vânt mai bate cu un ram,\nașa precum băteau prietenii, în geam.\n\nȘi la fereastră ca un ochi bolnav, \nde pe-o crenguță mică de copac, \ncea de pe urmă frunză-ascultă grav\ncum toate lucrurile-n casă tac.\n\nE toamnă. Un păiajen părăsit. \nÎn liniște sunând ca zurgălăii, \nvăzând pustiul ce l-a împânzit, \ns-a spânzurat în mijlocul odăii.|445
Adrian Păunescu|Internatul de băieţi|Când noaptea pe pământ e mai adâncă\nDecât lumina-ntregii mele vieţi,\nLa mine-n creier se trezeşte încă\nUn internat dogmatic de băieţi.\n\nEl are toate capetele tunse,\nEl însuşi e un internat chilug,\nCoşmarul lui îmi urcă pe spinare,\nDin propriul creier vreau atunci să fug.\n\nÎntr-o Craiovă gri, pavată cubic,\nMă simt din nou chemat şi scufundat,\nDin sărăcie tata mă trimite,\nSub pedagogic bici, la internat.\n\nŞi aş fugi spre viaţa mea de astăzi\nDe nu m-aş teme că, ajuns erou,\nVoi adormi în nu ştiu care noapte\nÎn internat visându-mă din nou.\n\nPăianjenii ţesură candelabre\nŞi magice covoare pe pereţi,\nCe bine-i, tată, vai, ce bine-i, tată,\nÎn internatul nostru de băieţi.|2308
Veronica Micle|Sunt lacrimioarele-nflorite...|Sunt lacrimioarele-nflorite\nSi cand duios ma uit la ele\nLa tine ma gandesc, iubite,\nSi-mi amintesc vremile-acele\nCand inflorite lacrimioare\nCu drag imi trimeteai tu mie,\nSi cand era in orice floare\nUn semn de-amor, de bucurie.\nAh! florile atunce date\nN-a mai ramas nimic din ele\nIn vant sunt toate spulberate,\nSimtirea ta, vremile-acele!|2071
Radu Gyr|Rondel pentru François Villon|François Villon, François Villon,\nte-au pus la mare înălțime,\ncurvar cu ochi de limpezime,\ntâlhar ceresc, superb cocon.\n\nȘi-acum te legeni, beat de râme,\nîn ștreang, dat ciorilor plocon.\nFrançois Villon, François Villon,\nte-au pus la mare înălțime,\n\nDar cum stai sus peste prostime,\npari spânzurat cu-n sfânt piron,\nde toate stelele sublime...\nTe-au pus la mare înălțime\nFrançois Villon, François Villon.|4001
Mihai Eminescu|Sauve qui peut(variantă)|Albumul tău e un salon în care\nS-adună fel de fel de lume multă\nȘi fiecine așaz-o foaie smultă\nDin viața sa, în versuri răbdătoare.\n\nAcum dorești cu pana mea incultă\nȘi eu să trec prin mândra adunare?\nDar ea de-amicii tăi sfială are\nȘi de-oi vorbi, au cine mă ascultă?\n\nSpre-a-ți aminti trecutele petreceri\nCondeiu-n mână tu mi-l pui cu sila.\nDe la oricare-un snop de fraze seceri,\n\nApoi le răsfoiești filă cu filă.\nViclean te bucuri de-ale noastre-ntreceri,\nPrivind în vrav prostia imobilă.|1213
Tudor Arghezi|Inscripție pe tobă|Scula asta are mare căutare:\nNiciodată golul n-a sunat mai tare.|4163
Adrian Păunescu|Industrii de sex|Ce ieftină moarte, în viaţa de lux,\nse-ncarcă în somn toate armele vechi,\npolitică fizică, flux şi reflux,\nde ce să mai fie iubirea-n perechi?\n\nCădere de legi şi citerii. Nimic.\nO lampă se-aprinde în poarta de râu,\ne totul minciună, ce pot să-ţi explic,\ncând toţi abstinenţii visează desfrâu.\n\nSe sapă o mie de gropi prin oraş,\nde nici nu se ştie ce caută ei,\nmai lasă-mă, viată, dar unde mă laşi,\ncă văd cimitire vâslind pe alei?\n\nPămînt imoral, fără niciun motiv,\ncând toate puteau să îi fie de-ajuns,\nrămâne să-ţi faci inventarul fictiv,\nsă minţi fructuos, ca un ultim răspuns.\n\nPlimbare de curve pe micul ecran,\nreclame murdare vopsite complex,\nvai, cum se dezvoltă, murind simultan,\nindustrii mizere bazate pe sex.\n\nŞi vin pederaştii să-şi facă de cap,\nşi mor sănătoşii născând suferinzi,\niar omul acestui absurd handicap\nse-aruncă în râuri să spargă oglinzi.|2304
Cincinat Pavelescu|Două stele|În soarele ce moare se rumenește zarea\nȘi purpura amurgul și-o întunecă. Pe valuri\nSe-nalță și recade și tragic urlă marea\nCu furie mânată de fluxu-i către maluri!\nÎn ceața depărtării năluci de pânze pier,\n\nȘi cenușiu-nghite adâncurile-albastre.\nIar eu, privind cum noaptea cuprinde-ntregul cer,\nZăresc cum se ridică din umbră două astre!\nCe viu străluce unul și focul lui cel vast\n\nS-aprinde-n cer deodată și-n tremurul de spume\nCelalt abia sclipește, și totuși ce contrast:\nCel mare este farul, iar cel mic e o lume!|328
Demostene Botez|Miaunică|Miaunică e o pisică\nMică, mică, mititică,\nCu mustăţile de nea\nŞi botic de catifea.\nPăru-i negru mătăsos,\nSubţirel, dar e frumos.\nÎn picioare e-ncălţată\nCu ghetuţe moi de vată.\nAstea-s ghete? sau pernuţe.\nStă cu cele cinci gheruţe\nŞi cum vede-un şoricel\nŢipă, ţipă după el.|442
Mateiu Ion Caragiale|Noapte roşie|Trecând ca o nălucă, prin vifor, prin noroi\nEl fuge-nvins şi bezna pădurilor l-înghite;\nNu simte cum în valuri, din rănile cumplite,\nÎi curge mândrul sânge pe platoşă şiroi.\n\nDar gându-i vajnic zboară sălbatic înapoi,\nŞi când îşi aminteşte cum, de păgâni răpite,\nPlăpândele domniţe în lanţuri zac robite,\nŞi cum tăiaţi pieriră coconii amândoi,\n\nPe-un mal de râpă calul şi-opreşte deodată,\nPriveşte plin de turbă spre zarea-nflăcărată,\nŞi alba barbă-şi smulge şi blestemă hain,\n\nŞi-ameninţând văzduhul, cu pala-n mâna dreaptă,\nSe-ntoarce Voievodul mânat de-un aprig chin\nÎn valea unde lupta şi moartea îl aşteaptă.|3465
Nicolae Labiş|Râsul|In blana-i năpârlită au năpădit scaieții.\nAlunecă prin ramuri bătrân și mohorât.\nÎși omora el prada nu pentru hrana vieții,\nCi numai pentru sânge a omorât.\n\nUn pui de cerb se-azvârle prin ierbile-n cascade\nȘi se oprește-o clipă, sfios, ca un surâs ...\nCu coada șfichiuindu-și pântecul supt, ce cade\nÎi sare-n ceafă ucigasul râs.\n\nSe tulbură privirea de cer senin umplută,\nCornițele firave se poticnesc în lut.\nIar râsu-și scoate limba din gura-i desfăcută\nȘi pare că e iarăși ca-n trecut.\n\nȘi sângele ce-n blana pufoasă se prelinge\nIl reîntinerește o clipă, nefiresc.\nDar limba ostenită, azi nu mai poate linge,\nȘi vechii colți, slăbiți, îi clănțănesc ...\n\nDin ce în ce mai slabă și inima îi sună\nȘi fiarei i se pare că-i iarnă, c-a-nghețat,\nCă-n ultima lui pradă de astăzi, se răzbună\nTot sângele pe care l-a vărsat.|1663
Adrian Păunescu|Rugăciune către pădure|Padurea mea, primeste-ma la tine,\nCa pe-un sicriu ce vrea sa intre iar\nÎn fostul trunchi al fostului stejar,\nÎn hohotul bolnavelor ruine.\n\nAm plagi pe trup ascunse, neascunse,\nSe vede ca pe orice trunchi de lemn,\nCu claritate fiecare semn\nPe unde-au scos din mine nervi si frunze.\n\nSunt cautat de sute de topoare\nSi a venit porunca sa ma frâng,\nSi nu am voie nici macar sa plâng\nAceasta aschiere ce ma doare.\n\nDar, dac-am fost vioara ta cea mare,\nPadurea mea, ascunde-ma adânc.|2416
Mihai Eminescu|Visul unei flori|Când în lunca-ngălbenită\nFilomela cântă-n dor,\nViorica vestejită\nDoarme-n valea fără flori.\n\nŞi visează vis de aur,\nVăi de umbre şi miros,\nUnde-n luncile de laur,\nVântul cântă răcoros.|1237
Nichita Stănescu|Aterizarea|A venit un înger greoi ca un balaur,\nMă izbea în sânge, în inimă şi în cuvinte\nDădea din aripi atât de tare\ncă mă umpluse de vânătăi şi de morminte\nM-a izbit cu aripa,\nm-a izbit cu aripa, mamă\nTotul devenise lapte,\nsânul tău mamă, când\npana lui, din aripa lui,\na scos ochiul meu, din orbita mea\nAh, cât de zbătător era\nşi cât fără de ochi sunt!|3495
Tudor Arghezi|Nu mai zăresc|Nu mai zăresc şi-aş sta să mai ascult,\nPoteca merge încă mult ?\n\nŞi cine-ar fi croit-o prin mohor\nPentru un singur călător ?\n\nNici apele, nici vîntul n-o-ntrerup.\nE pas de sfînt, e pas de lup ?\n\nSe duce, doar se duce şi nu vine,\nCărarea-aleasă numai pentru mine.\n\nDe cînd o umblu fără de răscruce,\nNu vreau să merg şi ea mă duce.\n\nM-aş odihni …Secundă cu secundă\nPotecă înapoi mi se scufundă .\n\n1959|4190
Nichita Stănescu|Cartea vorbită|Se-apropie viitorul, se-aude, se vede\ngândurile pe care le trimit spre el se întorc mai repede ca altadată\nşi-mi trec scântei şuierând în viteză prin suflet vestindu-l într-una\nSe-apropie viitorul, se-aude, se vede\nşi eu fac clădiri tot mai înalte şi turle\nca să-l întâmpin din vârful lor\nşi cu acelaşi gest cu care-mi duc palma streaşină\nla sprâncene aşteptându-l\ngândurile mi le ridic în lume\nSe-apropie viitorul, se-aude, se vede\nprimele lui valuri s-au şi amestecat cu varul, cu nisipul\nca-ntr-o plajă verticală\nle simt împietrindu-mi sub tălpi\nla şirul de cărămizi încă roşii pe care stau înălţat\nSe-apropie viitorul, se-aude, se vede\nzi de zi,\nnoapte de noapte,\nsoare de soare,\nstele de stele.\n\n(poezie transcrisă după recitarea lui Nichita)|1380
Octavian Goga|Pe înserate|Mireasa cerului albastru\nÎşi împânzeşte-n ape chipul,\nDe vraja ei tresare unda\nŞi-nfiorează-se nisipul.\n\nS-aştern bobiţele de rouă\nPe-ntinsul luncii patrafir:\nDin mâna cerului, părinte,\nSe cerne preacuratul mir...\n\nÎn mulcom zvon se-mbrăţişează\nCu apa trestia bolnavă -\nDoi licurici şi-aprind sfiala\nÎn adăpostul de otavă.\n\nS-aude toaca cum, grăbită,\nÎn fag o bate-o gheunoaie -\nSe odihnesc pe iarbă mieii,\nŞi zurgălăii de cioaie.\n\nDomol purcede glas de schijă\nDe la clopotniţa din deal,\nSă povestească lumii jalea\nÎnstrăinatului Ardeal.|3773
Octavian Goga|Pribeag|"Plânge-o mierlă-ntr-o răchită\nLa răscruci de Dealu-Mare...\nSuie-n pas domol răzorul\nUn voinic pe murg călare...\n\nJos, în smalţ de soare-apune,\nTurla satului străluce;\nSapă murgul şi nechează\nŞi-nspre vale vrea s-apuce...\n\nSe înalţă-n şea voinicul,\nVede-o casă-ntre poiene,\nŞi cu mâneca cămăşii\nZvânt-o lacrimă din gene...\n\nÎntr-o clipă strânge frâul\nŞi-l îndeamnă-n altă parte,\nDârz pleoapele-şi închide...\n""Du-mă, murgule, departe!...""\n\nSfărmând jgheabul cu potcoava\nDrumului s-aşterne murgul -\nPeste plopi cu frunza rară\nCade-nlăcrimat amurgul..."|3774
Ilarie Voronca|Zborul vulturului|din clătinarea de bivoli a culmilor pleșuve\npeste aurul mort al zărilor,\nzborul vulturului rotește o pădure de unde,\naripile înalță un fum ca grădinile,\npaltinii se cunosc între ei, se salută.|3056
Mihai Eminescu|Către sclav(după Horaţiu)|Lux persan urâi, băiete, și nu voi\nCu fășii de tei ca să legi cununa-mi,\nNu căta-n zădar să descoperi unde-i\n Ultima roză!\n\n\nSimplul mirt cu flori să nu-l mai adaogi...\nNu te-ar prinde rău pe tine, paharnic,\nȘi nici mie rău nu-mi șade când beau la\n Umbra de viță.|1097
George Topîrceanu|Iubita|Pe un pat de nouri vineţi, adoarme luna plină\nŞi lacul doarme-n umbră.\nÎn adieri uşoare, când plopii rari suspină,\nTresar şi-ascult... Natura, din nevăzute strune,\nÎnalţă către ceruri o lungă rugăciune,\nŞi porţile tăriei din neguri se desfac\nDe vezi cum, între maluri cu sălcii plângătoare,\nA stelelor popoare\nSe oglindesc în lac.\n... Şi două bolţi cu lună acum stau faţă-n faţă...\n\nDin umbra de pe maluri iubita-ncet răsare,\nŞi parcă nici n-atinge pământul pe cărare,\nS-apropie de mine... acum îmi cade-n braţe...\nŞi uit de lumea-ntreagă, sorbind curatu-i suflet\nÎn calda, nesfârşita, sublima sărutare!...\n\nIar luna se deşteaptă, din nori ridică fruntea\nŞi lung spre noi priveşte, — dar norii o cuprind\nÎn braţe moi de ceaţă, şi ea, copila nopţii,\nAdoarme iar, zâmbind...\nAtunci o umbră dulce se lasă peste fire...\n\nUn cântec, o poveste duioasă-ncepe vântul,\nDe-o zână cu ochi limpezi şi mijlocul subţire...\nTu, lună albă, spune-mi, de când priveşti pământul,\nAi mai văzut vrodată atâta fericire?|713
Tudor Arghezi|Iscoada|Decum s-a ivit lumina.\nA ieşit din stup albina,\nSă mai vadă, izma creaţă\nA-nflorit de dimineaţă?\n\nSe-ngrijeşte, gospodină\nDe-nfloreşte si sulfină,\nCăci plutise val de ceaţă,\nAstă-noapte, pe verdeaţă.\n\nA găsit toată gradina\nÎnflorită, si verbina,\nŞi s-a-ntors, după povaţă,\nCu o probă de dulceaţă.|4166
Ion Minulescu|Romanţa unui rege asiatic|lui Cuza Hotta\n\nPe soclurile albe de marmură,\nSculptate\nDe dalta unor meşteri aduşi din alte ţări,\nEternizate-n masca supremei nepăsări,\nDe-a lungul celor şapte alei\nÎntretăiate\nDe alte şapte-alei,\nÎn parcul meu veghează o sută de femei —\nO sută de amante pe care le-am iubit\nCu-atâta frenezie,\nCă-n spasmele dorinţei\nÎn fiecare noapte sfârşeam printr-un cuţit\nPoemele-ncepute cu buzele şi dinţii.\n\nŞi-n parcul meu,\nDe-a lungul aleilor pătate\nDe lacrimi\nŞi de sânge,\nLa ora când amurgul culorile-şi răsfrânge\nPe goalele şi albe statui imaculate,\nCobor,\nCobor eu singur din vastul meu palat,\nŞi buzele-mi aprinse cerşesc o sărutare,Pe rând\nLa fiecare.\nDa...\nEu — un rege care se roagă-a fi iertat —\nCutreier ca fantoma regretelor postume\nTăcutul parc cu şapte alei, întretăiate\nDe alte şapte-alei,\nÎn care stau de pază o sută de femei —\nŞi corpurile albe de piatră, nemişcate,\nLe-ngenunchez cu gestul;\nIar buzele-mi aprinse\nLe-ngheţ cu sărutarea statuielor învinse.|893
Ilarie Voronca|Compasu-acestei ape|Compasu-acestei ape, prin frunză pri secundă\nCând pentru-o noapte numai sunt printre voi. În zori\nVoi trece cu-anotimpul prin pâlnii de cocori,\nE mai rotundă vocea în tabără, mai scundă\n\nPrin odihnite arme, prin glezne suple, ori\nPrin ochiu-n care ziua, pasăre să s-ascundă\nNeliniștea mea crește sau se retrage — undă\nStrăin sunt. Singur și treaz ca alte ori.\n\nBătuți în șea: luceferi. În rădăcini: merinde\nSomn fraged tors, în corturi, din umeri de femei\nCoardă de arc, un sânge, spre ziuă se destinde.\n\nȘi sună o plecare cu legături de chei\nÎn vreme ce din mine o umbră se desprinde,\nEu plec. Dar o nălucă rămâne printre ei.|3015
Mihai Eminescu|Norii se desfac în două|Norii se desfac în două ca perdele suspendate\nȘi pe cerul plin albastru se arată o cetate\nStrălucind și uimitoare dintre munții colțuroși\nCe-o înalță mai în stele. Din fereștile de aur\nVezi lumina cea verzie pătrunzând (din semn de Taur):\nE Valhala ce se-nalță dintre munții-i negurosi.\n\n[1872]|3470
Mihai Eminescu|Stau în cerdacul tău...|Stau în cerdacul tău... Noaptea-i senină.\nDeasupra-mi crengi de arbori se întind,\nCrengi mari în flori de umbră mă cuprind\nȘi vântul mișcă arborii-n grădină.\n\nDar prin fereastra ta eu stau privind\nCum tu te uiți cu ochii în lumină.\nAi obosit, cu mâna ta cea fină\nÎn val de aur părul despletind.\n\nL-ai aruncat pe umeri de ninsoare,\nDesfaci visând pieptarul de la sân,\nÎncet te-ardici și sufli-n lumânare...\n\nDeasupră-mi stele tremură prin ramuri\nÎn întuneric ochii mei rămân,\nȘ-alături luna bate trist în geamuri.|1221
Adrian Păunescu|Arta poetică|Să te afli\nîn stare de iubire\ncu poporul tău.|2168
Adrian Păunescu|Oriunde plec|Oriunde plec, tot sper s-ajung la tine\nȘi cred, pe cât în drumuri mă afund,\nCă orizontul meu e mult prea scund\nCa să distrug ce ancoră te ține.\n\nÎmi dă o veste cine știe cine,\nȘi eu de-aceste șocuri mă ascund,\nAtâta timp cât pe-un pământ rotund\nAm parte de atâtea serpentine.\n\nAșa, probabil, viața mea va trece\nȘi voi spera în fiecare zi\nCă ne vom întâlni și regăsi,\nCa după un potop de apă rece.\n\nAcum, pe țarm, mă cert cu tine și\nCu marea ce era să te înece.\n\n20 ianuarie 2003\n\n(Din doi în doi, 2003)|4554
Alexandru Macedonski|Hora|Era zâmbitoare,\nCântând se ducea. —\nÎn cer era soare\nŞi flori pe vâlcea.\n\nPe lângă izvoare\nVoioasă trecea. —\n\nÎn cer era soare,\nŞi flori pe vâlcea.\n\nSub ulmi la răcoare\nSă şeadă-i plăcea. —\nÎn cer era soare\nŞi flori pe vâlcea.\n\nEra zâmbitoare,\nCântând se ducea... —\nÎn cer era soare,\nŞi flori pe vâlcea.|132
Alexandru Vlahuţă|D-şoarei G.|Te-ador, ş-a mea gîndire în veci neadormită\nVeghează ca o mamă la gingaşul tău sîn,\nŞi-n noaptea cea adîncă, cînd tu dormi liniştită,\nCînd trec visuri frumoase prin sufletu-ţi senin,\nCînd îngerii din ceruri la tine se scoboară\nPrin somn să te păzească de visuri necurate,\nCu drag a mea gîndire se las-atunci uşoară,\nŞi-ţi fură de pe buze săruturi înfocate,\nŞi-n dezmierdări nebune se joacă pe-a ta faţă.\nŞi joacă, şi s-alintă pe fragedul tău sîn\nCum joacă lin zefirul pe-a cîmpului verdeaţă,\nCum fluturul s-alintă pe-o roză sau pe-un crin.\n\nDar iarba se apleacă alene după vînt\nŞi pare că-i şopteşte ceva misterios,\nDar roze, crini s-alintă şi capetele-şi scutur\nCa lebedele-n apă, şi tainic şoptesc firei\nCă-i dulce sărutarea zburdalnicului flutur,\nCă simt şi ele focul şi farmecul iubirei.\nIar tu să nu spui nimica gîndirei înfocate\nCe-ai prins-o ca-ntr-o mreajă în gratiele tale,\nTu nu şopteşti nimica fiinţei fermecate,\nPribeagă ca un Cain pe-a lacrimilor vale.\nDin inima-mi făcut-ai o arpă plîngătoare\nŞi-n veci-i zis să sune a moarte ş-a pustiu,\nAi prins gîndu-mi la tine şi ca să nu mai zboare\nAripele-i tăiat-ai... De ce? — nu pot să ştiu.\nÎn ochii tăi văzut-am şi cer şi Dumnezeu,\nDar sufletul tău n-are nici Dumnezeu, nici cer.\nFrumoasă eşti şi crudă ca îngerul călău —\nŞi te iubesc, crud înger, şi sum nebun, şi sper...\n\n...\n\nDar a speranţei lampă se sparge ca de-o stîncă\nDe oarba-ţi nepăsare, şi trist sufletul meu\nCa mîni va fi o noapte pustie şi adîncă,\nPăstrînd amara-ţi ură şi scump numele tău.|184
Alexandru Philippide|Apus de toamnă|Bătrânul Soare orb trăiește încă?\n\nLa țărmurile-apusului sosit,\nBătrânul Soare obosit\nA poposit\nPe-o stâncă.\n\nÎnspre apus\nUn stol de corbi flămânzi s-a dus.\n— Acolo unde cerul ostenit\nS-a povârnit\nPe valurile verzi și moarte\nPe care stau străvechi corăbii sparte,\nIstovite,\nDe vânturile nordului strivite,\nPe stânca lui ce mai așteaptă oare\nBătrânul Soare?\n\nCăci iată, e târziu acum,\nȘi vântul suflă cerul ca pe-un fum,\n— Și, uite, cel din urmă corb s-a dus\nPe ghețurile verzi de la apus,\n— Spre miazănoapte cel din urmă corb\n\nTot mai trăiește bietul Soare orb?|2700
Cincinat Pavelescu|Lupercus|Văzându-mă, Lupercus îmi strigă de departe:\nPoete, epigrama-ți cea nouă m-a uimit.\nIa spune-mi, vrei la tine pe sclavu-mi să trimit,\nSă-mi împrumuți în file a ta măiastră carte?\n\nNu, sclavul tău tușește, e șchiop și prăpădit\nȘi scările-mi sunt repezi și casa mea-i departe,\nDe Palatin pe tine o vilă te desparte,\nLibrarul meu, Urectus, stă chiar în argilit.\n\nE-acolo prăvălia-i, în forum, lângă porți,\nGăsești la el volume de vii ca și de morți:\nVirgil și Siliu, Pliniu, Terentius și Phedru.\n\nAcolo, ros cu ponce, pe rafturile mari,\nÎn haină purpurină legat și-n cuib de cedru\nVolumul meu se vinde pe preț de cinci dinari.|353
Ion Barbu|Copacul|Hipnotizat de-adînca şi limpedea lumină\nA bolţilor destinse deasupra lui, ar vrea\nSă sfarme zenitul, şi,-nnebunit, să bea,\nPrin mii de crengi crispate, licoarea opalină.\nNici valurile nopţii, nici umedă perdea\nDe nouri nu-i goneşte imagina senină;\nDe-un strălucit albastru viziunea lui e plină,\nOricît de multe neguri în juru-i vor cădea…\nDar cînd augusta toamnă din nou îl înfăşoară\nÎn tonuri de crepuscul, cînd toamna prinde iară\nSub casca lui de frunze un rod îmbelşugat,\nAtunci, intrînd în simpla, obşteasca armonie\nCu tot ce-l limitează şi-l leagă împăcat,\nÎn toamna lui, copacul se-nclină către glie.|806
Ioanid Romanescu|Fum|Țigarea - eterna hrană a așteptării\nmărunta lumină la care se încălzește singurătatea\narderea abia văzută a cablului vieții mele\npână la dinamita pe care moartea mi-o puse\nîntr-un loc secret\n\nțigarea - indiciul drumului meu în noapte\nprietenul desăvârșit otrava mea\ncântecul mut\nsperanța și durerea speranței deșarte\n\nsemnul că mă apropiu\nsemnul că mă îndepărtez\nsemnul răbdării de a privi cum crește o floare\nsemnul de a pleca neînțeles\n\nțigarea-mi luminează gura care plânge\nși ochiul tremurând întredeschis\nca o țigară ard și eu pe buza lumii\napoi voi sta un timp la margine de drum\nun capăt de țigară peste care a nins|792
Mihai Eminescu|Colinde, colinde!|Colinde, colinde!\nE vremea colindelor\nCăci gheața se'ntinde\nAsemeni oglinzilor.\nȘi tremură brazii\nMișcând ramurelele\nCăci noaptea de azi-i\nCînd scântee stelele.\n\nSe bucur copii\nCopiii și fetele\nDe dragul Mariei\nÎși peptenă pletele,\nDe dragul Mariii\nȘ'a Mântuitorului\nLucește pe ceruri\nO stea călătorului…|1105
Vasile Conta |Quatren|Nu vezi stânca ascuţită\nCu abisul lângă ea\nCum aşteaptă să te-nghită?\nUnde-alergi, inima mea?|4285
Nichita Stănescu|Prescriere|Nu sunt vinovat că nu mai sunt \nacelaşi.\n\nM-am vindecat de răni\ncând rănile mi s-au vindecat de trup,\nde durerea lor de a avea un trup.|1524
Adrian Păunescu|Primat estetic|Acum daca tu esti departe\ncu mine-i parerea de rau\ndar ea este arta-ntre arte\nin numele numelui tau.\n\nSi iata-ntre noi sunt hotare,\nsunt vamesi si sunt graniceri,\nse naste, se plange, se moare,\nse cauta ziua de ieri.\n\nDar buzele mele ingheata,\nde ras este numele meu\nca viata mea parca nu-i viata\ncand suna frumos tot ce-i greu.\n\nAcum, cand te plang de departe,\nun vers cara-ntregul meu plans,\nsi iata-ne iar printre arte\ncand viata era de ajuns.|2392
Nichita Stănescu|Prăbușirea unui vultur într-un om|M-a izbit vulturul prăbuşindu-mi-se pe umăr.\nClonţul lui mi-a luat aerul din plămâni,-\ntreaz fiind încă, m-am trezit\ncu lăuntrul meu plin de zburătoarele cerului.\n\nFerească-mă, să stea şi cerul cu stele în mine.\nPrea puţină mi-e viaţa, încât\ndau liber vederii şi razei ei\ndau liber.\n\nAtâta vă rog, scoateţi-mi din plămâni pe vultur.\nAm să-l duc în spinare să-l îngrop la vârf de munte.\nAtâta doar vă rog, scoateţi-mi pe vultur din plămâni.\nMă sufoc;penele lui îmi umplu respirarea.\nStrein de moartea mea\ne vulturul mort.|1523
Adrian Păunescu|Tragicul Resort|Senzaţie de greaţă peste tot,\nSe desfrunzeşte calcarul din oase,\nNici oamenii, nici câinii nu mai pot\nDe gustul rău de lanţuri să se lase.\n\nO toamnă ca-ntr-un strâmb laborator,\nÎn care toate redevin otravă\nŞi-n care înşişi laboranţii mor,\nSimţind târziu intoxicarea gravă.\n\nVezica biliară ţi-o dezmierzi\nÎn veştedele frunze de sub talpă,\nCă a pătruns delirul frunzei verzi\nŞi lumea, brusc, o să devină albă.\n\nCe frig în orice val de catifea,\nCe trăsături în fiecare hârcă,\nUn ger infect, ce-n sinea lui ne vrea,\nCristalizând fiertura de năpârcă.\n\nNu e nimic de zis şi de făcut,\nDecât o deraiere generală\nȘi pregătirea altui început,\nÎndată după ultima greşeală.\n\nȘi este frig, ard clanțele sub mâini,\nPădurea toți clienții și-i refuză,\nDați omenirea, în sfârșit, la câini,\nȘi atârnați-i un belciug de buză.\n\nSenzație de greață și de mort,\nPrin porturi bate vântul beat de ploaie,\nSe declanșează tragicul resort\nȘi omul în el însuși se-ncovoaie.|4609
Mihai Eminescu|Stele izvorăsc pe ceruri|Stele izvorăsc pe ceruri, întuneric crește-n vale\nPeste râuri, peste codri, peste munți cu sure șale,\nNoapte clară e pe ceruri, noapte neagră în adânc.\n\n[1872]\n\nversuri inedite|3478
Octavian Goga|Poveste veche|De câte ori vremea cu sânge ne-adapă\nObida din cronica ţării,\nAceeaşi poveste de veci se dezgroapă\nŞi strigă în noaptea uitării,\nEa spune de oameni, de câmp şi de munte,\nDe tine, prostime săracă,\nUrsită să fereci din trupuri o punte\nCe nu pot duşmanii s-o treacă.\nDe voi scriu moşnegii pe foi de ceasloave,\nLa fel îşi înşiruie slova\nNeculce la carte, şi Vodă-n hrisoave,\nÎn Ţara de Jos şi-n Moldova,\nE lege bătrână, şi legea-i păstrată,\nSă daţi voi pământului moaşte.\nCăci multe potopuri hotarul ni-arată,\nDar zid, numai unul cunoaşte.\nAşa ne păzirăţi străvechea moşie\nCu braţe de plug şi de sapă,\nDe-atâtea ori moartă, dar pururea vie,\nTot viforul nostru ne-o scapă.\nŞi astăzi, când moartea o simt la fereastră,\nPovestea aceeaşi rămâne:\n— Luaţi deci aminte, boieri dumneavoastră,\nSă ştiţi să ne-o spuneţi şi mâine!...\nIaşi, 1917|1693
Octavian Goga|În noapte|Acuma când, în noapte, la tine gându-mi port,\nMi-e sufletul o casă din care-ai dus un mort.\nTot mai plutește încă fiorul stinsei vieți,\nSunt urme de răsuflet ce-s scrise pe păreți...\nDar e atâta umbră în golul ce-a rămas\nȘi-atâta întuneric se lasă ceas cu ceas,\nCă, dornic să se spargă pustiul mut și sec,\nAș vrea să-mi nărui casa -- s-o nărui și să plec...\n\ndin volumul Din larg|3753
Nichita Stănescu|Alfa|Mai departe, mai aproape de centrul\nspaţiului, \ninima mea se consumă.\n\nCapul meu, ca o flacără de lumânare, \nmereu îşi perde ochii fierbinţi\narzând mâinile tale nevăzute.\n\nEl îşi hrăneşte lumina\ndin seninul trunchi\npe pământ şi pe mare.\n\nMinunată pradă şi sprijin\nal foamei- pământul -\nMinunat prilej de sete - marea.\nFlacără înceată, pierzându-şi ochii\nmereu fierbinţi, -\narzându-ţi mâinile.|1320
Nichita Stănescu|Ţa-ţa-ţa, căpriţă, ţa!|"Clempăn osul şi ciolanul\nşi izbesc luna cu anul\nCalcaneul mi-l înfig\nunde este cel mai frig\n\nŢa, -ţa, -ţa, căpriţă, ţa\nBehăito, draga mea\nDau şi eu cu mine-n tine\nşi cu verde-n albăstrime\nVine norul şi ne plouă.\nNoroiere, negre ouă.\n\nŢa, -ţa, -ţa, căpriţă, ţa\nrogu-mi-te nu călca.\nTu spargi gălbenuşul rege\npoate numai peste lege\nde nu zbiară nimenea\nţa, ţa, ţa, căpriţă, ţa.\n\n* din volumul ""În dulcele stil clasic"", 1970"|1577
Traian Demetrescu|Clavirul|Cânta încet din Weber: „gândirile din urmă”,\nPoema unui geniu ce-apune maiestos,\nAdio-al unui suflet artistic, ce se curmă\nPe-o tristă armonie cu sunet dureros!\n\nŞi degetele-i albe pe clapele sonore\nSe-nmlădiau alene, în ochii mei privind;\nErau în miez de noapte târzii şi tainici ore...\nParcă simţeam pe Weber lângă clavir murind!...\n\nTăcuse deodată, şi fruntea ei curată\nAlăturea de mine se rezemă uşor,\nDe gura-i voluptoasă, c-o patimă-nfocată,\n\nM-apropiai atuncea sfios, tremurător!\nŞi ne-am robit iubirei, în fericire-adâncă...\nDar nu ştiu cum... clavirul părea că plânge încă!|1907
Radu Gyr|Timpului|Cazi de pe mine — veche tencuială\ncojită de pe zid cu aspră gheară.\nÎn aer fugi ca frunzele când zboară,\nte zdrențui ca o putredă obială.\n\nTe scurgi din trup, din flori, din zarea-amară,\nca sângele dintr-o arteră goală.\nȚap negru, fugărit în hăituială,\nte-arunci din mine-n râpă milenară.\n\nAș sparge-oglinzi și aș seca băltoace,\nsă nu mai văd cum mă despoi la piele.\nTu, lotru cu pistoale și gârbace,\n\nmă jefui de lumină și inele.\nPraf și cenușă face-mi-te-ai, face,\ntâlhar de stele și fecior de lele.|4066
Cincinat Pavelescu|Pe un album...|Domnișoarei X\n\nGândesc și mâna mea ezită\nSă-mbrace-n slove de cerneală\nSimțirea caldă ce palpită\nCa niște fire de beteală!\n\nMi-e frică. Pagina e albă\nCa și un suflet de fecioară:\nSub farmecul acestei spaime\nCe fericire mă-nfioară!\n\nTot astfel, când o roză-și nalță\nSpre cer parfume neștiute,\nRotește fluturele-n preajmă-i\nȘi nu-ndrăznește s-o sărute.\n\nVeni-vor mulți să spuie-n versuri:\nCă te iubesc și cum și cât!\nVor scrie-o mai frumos ca mine\nDar nu te vor iubi atât!|364
Nichita Stănescu|Facerea|Eram atât de trist şi atât de fericit\nîncât strângându-te în braţe\ntot timpul îmi părea\ncă are câtuşi de aer.\nEl a trecut pe lîngă mine şi mi-a zis:\n-Ce-mi dai ca să le tai?\n-Nu-ţi dau nimic, i-am zis\nnu vreau să mi le taie\ncătuşele de aer.\nEl a plecat\ncu ochii scoşi de sub sprînceană a mirare\neu am rămas acolo\nîn încătuşare.\nCe ţară, Doamne, pentru un copil!|3546
Traian Demetrescu|Farmec|Am poposit o noapte, vere,\nLa o cârciumăreasă-n sat,\nŞi, arz-o focu de muiere,\nPe semne că m-a fermecat:\nDin bun creştin mă-nchin cu stânga,\nŞi tot la ea m-aş îndruma;\nŞi nu mi-e că i-am lăsat punga,\nDar i-am lăsat şi inima...|1913
Radu Gyr|Gândul|Sonoritatea gândului de-aramă\nmai amplă-i decât vorbele de aer.\nE clopot gândul, tunet e și vaer,\niar șoapta abia fâlfâie-o năframă.\n\nSe rupe — lână putredă de caer —\no suflu — păpădie se destramă.\nCi gândul mi-l simt zale sub dulamă,\ncuprins în el, cu secolii mă-ncaier.\n\nCuvântu-i țarc și gândul dor-de-ducă.\nÎnalț o vorbă — vultur pasă-mi-te —\nși-n tâmple mi se-ntoarce o măciucă.\n\nE gândul o pădure de cuțite,\ncuvântul — smârc — doar talpa mi-o apucă,\ndar gându-i infinitul ce mă-nghite.|3903
Costache Ioanid|Asa ai vrut Tu...|Daca-ntr-o tainica vreme\ndin lut Cineva ma facu\nsi daca sant om si nu vierme,\no, Doamne, asa ai vrut Tu...\n\nDaca am grai si nu muget\nsa spun ce iubesc si ce nu,\nsi daca am harul sa cuget,\no, Doamne, asa ai vrut Tu.\n\nDaca intaia zidire\ndeplin in pacat se pierdu,\ncand totusi mi-ai dat izbavire,\no, Doamne, asa ia vrut Tu.\n\nDaca m-ai scos din neghina,\nnu viata-mi urata-Ti placu.\nNu eu am vrut iarasi lumina,\no, Doamne, asa ai vrut Tu.\n\nIar daca voi merge odata\nla Cel ce din Duh ma nascu,\nvoi spune de-apururea Tata\nTe laud c-asa ai vrut Tu!|2769
Nichita Stănescu|Cântec de om*|Aidoma lui Bălcescu\nsufletul meu\nvrea să fie, aidoma\nlui Avram Iancu,\ninima mea, nebună\nvrea să fie\nAidoma Mioriței\nde nobile\nvor să fie lacrimile mele\nAidoma brazilor\nde drepți\nfiii mei vreau să fie\nAidoma țării mele\nși-ntru nimic altfel decât ea\nvrea să fie destinul meu\nAșa va fi, o, \nașa va fi\natâta timp cât va sta în mine\ncântarea\ncum stă verdele în iarbă\nAșa va fi\ncât timp voi avea\ngură tăiată orizontal\nde-a lungul feții mele\ngură asemenea Dunării\nomenești\nsurâzând în deltă…\nAidoma mie însumi\nvreau să fiu\natâta timp cât ființez\ncât exist, cât sunt.\nO, suflete\ncaută-l pe Bălcescu\nși cațără-te pe chipul lui,\nadormi pe sprâncenele lui\ntrezește-te pe fruntea lui.|1372
Alexandru Macedonski|Epigramă|Unui ministru\n\nCucoane Lascăre, de fel\nNevoie n-ai de portofel —\nTu ştii că eşti boier de viţă...\nNu eşti ca c-conu Tudoriţă,\nSă porţi minciunile în el...\nMult mai pe jos îl laşi, săracul:\nLa minister le duci cu sacul.|128
George Topîrceanu|Împăcare|Tovarăş scump de clipe grele\nAm vrut să-mi fii pe drumul greu:\nŢi-am dat nădejdea vieţii mele,\nUn cer senin cu mândre stele —\nŞi floarea sufletului meu.\n\nDar floarea, când ai vrut s-o scuturi,\nS-a veştejit în mâna ta.\nAcu-n zadar îmi ceri săruturi,\nAleargă iar: vei prinde fluturi\nŞi alţi obraji vei săruta!...\n\nNu-ţi mai cerşesc, ca-n altă vreme,\nÎngenuncheat surâsul tău.\nO, nu, — cu tainice blesteme,\nDin calea ta n-or să te cheme\nNici lacrimi, nici păreri de rău.\n\nA mea a fost cea mai frumoasă\nDin partea minunatei pâini;\nDe restul ei nimic nu-mi pasă:\nAdună restul de pe masă\nȘi-aruncă-l, draga mea, la câni!...\n\nPe tine, cea de altădată,\nLumină stinsă pentru veci,\nAşa cum visul meu te-arată,\nEu te iubesc... Dar niciodată\nPe tine, umbră care pleci!\n\nDe-aceea, împăcat cu mine,\nÎn urma ta, străin mă vezi.\nNu-ţi zic decât: te du cu bine!\n...\nŞi zâmbitor mă uit la tine,\nCum tot mai mult te depărtezi.|707
Gellu Naum|Despre cele veșnice dar trecătoare|Chipul bifrons ne privea\npaznicii aleilor încremenite ne salutau\n\nîn ușa fostului atelier\nîn răcoarea lucrurilor părăsite\nse deslușea melancolia marmurei\nși apa vie de deasupra pleoapelor|4660
Grigore Alexandrescu|Catârul cu clopoței|Deunazi un văcar de sat\nCatârului i-a atârnat\nSalba de clopoței,\nNumindu-l el îngrijitor\nŞi înainte mergător\nCiredei de viței.\nÎnsă curând s-a-ncredințat\nCa s-a făcut mare păcat\nCu bietul dobitoc,\nCare, cât s-a simțit\nAşa împodobit,\nStrigă: „O, ce noroc!\nÎn sfârşit, iata-ma chemat\nLa gradul ce am meritat.\nMeritul meu recunoscut\nDe lumea toată e văzut.\nAcum de sus am să tratez\nSoiul dobitocesc;\nPe nimeni nu mai salutez,\nCăci prea mă umilesc.„\nAşa zicând, aşa făcu,\nŞi plin de îngâmfare\nEl clopoțeii începu\nSă-i sune foarte tare;\nAşa de tare îi sună,\nCăt mintea i sa răsturnă;\nŞi el care june fiind\nTrecea de cam smintit,\nAcum mai mult îmbătrânind\nDe tot a-nnebunit.\n\nCum socotiți şi dumneavoastră,\nDar eu gândesc ca-n țara noastră\nSe afla aşa dregator,\nNumit chiar ecselență,\nCe cu catârul sunător\nPoate da concurență,\nCare să crede om de stat,\nChiar şi politic însemnat,\nŞi care netăgâduit\nDe clopoței este smintit.|2981
Mihai Eminescu|Zadarnic șterge vremea...|Zadarnic șterge vremea a gândurilor urme!\nÎn minte-mi ești săpată ca-n marmura cea rece,\nUitarea mână-n noapte a visurilor turme\nȘi toate trec ca vântul — dar chipul tău nu trece.\n\nÎn veci noaptea și ziua șoptesc în gând un nume,\nÎn veci la pieptul bolnav eu brațele îmi strâng,\nTe caut pretutindeni și nu te aflu-n lume,\nTu, chip frumos cu capul întors spre umăr stâng.\n\nAstfel în veci în minte-mi încremeniși frumoasă\nȘi văd în veci aievea divinul tău profil.\nO, cum nu pot în brațe să te omor plângând,\nTu, blond al vieții mele ș-al dragostei copil!\n\nZadarnic cat repaos pe perina cea moale,\nÎmi pare c-a mea tâmplă pe piatră o am pus\nȘi noaptea-ntreagă ochi-mi în lacrimi se îneacă\nȘi mintea mea în noaptea de veci va fi apus.\n\nPe cât mai am în pieptu-mi un pic măcar de sânge,\nÎn inimă cât fibra din urmă va trăi,\nAvare, ele-n sine icoana ta vor strânge,\nCu dânsa împreună și ele vor muri!\n\nO, rai al tinereți-mi, din care stau gonit!\nPrivesc cu jind la tine, asemeni lui Adam,\nEu nu gândesc c-o clipă am fost și fericit,\nCi mor, mor de durerea că-n brațe nu te am.|1238
Adrian Păunescu|Mai greu|Mai greu îmi e când toți ai lumii dorm\nȘi-n jurul meu tăcerea mă întreabă,\nAtunci aș prefera să mor degrabă\nAsediat de-acest pustiu enorm.\n\nMai greu îmi e când mă aud plângând\nȘi fiecare punct vital mă doare\nȘi mă sufoc sub orice întrebare,\nPe când mă fugărește propriul gând.\n\nMai greu îmi e când nu mai pot crea,\nJur-împrejur, nicio diversiune,\nCând lumea într-un somn total apune\nȘi stă de veghe numai lampa mea.\n\nMai greu îmi e când mă gândesc la tine\nȘi-aștept absurd ceva ce nu mai vine.|2336
Adrian Păunescu|Mugur de nichel|Primăvara în ţări dezvoltate\nUn mugur de nichel străbate\nşi-un verde ciudat, monoton,\nLivezi de săpun şi şampon,\nPrimăvara în ţări dezvoltate.\n\nPrimăvara, a câta putere?,\nLa vamă nici acte nu-ţi cere,\nDuminica totu-i deschis,\nAi lua-o încet spre Paris,\nPrimăvara, doar ea, grănicer e.\n\nPrimăvara pe-aici e o criză,\nRăspunde cu-o frunză şi-o fisă\nŞi oamenii-i sunt bieţii servi,\nPrimăvara-i o criză de nervi,\nE o criză ea însăşi în criză.|4529
George Bacovia|Plouă|Da, plouă cum n-am mai văzut\nŞi grele tălăngi adormite,\nCum sună sub şuri învechite!\nCum sună în sufletu-mi mut!\n\nOh, plânsul tălăngii când plouă!\n\nŞi ce enervare pe gând!\nCe zi primitivă de tină!\nO bolnavă faţă vecină\nRăcneşte la ploaie, râzând\n\nOh, plânsul tălăngii când plouă!\n\nDa, plouă şi sună umil\nCa tot ce-i iubire şi ură-\nCu-o muzică tristă, de gură,\nPe-aproape s-aude-un copil.\n\nOh, plânsul tălăngii când plouă!\n\nCe basme tălăngile spun!\nCe lume-aşa goală de vise!\nŞi cum să nu plângi în abise,\nDa, cum să nu mori şi nebun?\n\nOh, plânsul tălăngii când şi plouă!|2904
Nicolae Labiş|Poti azi să-ți|Prieteni, toți care-mi simțiți sub vers\nFierbintea răsuflarea gâfâită,\nZvârlâți la molii pradă și la foc\nLiteratura semiisprăvită.\nȘi mai ales pe Nicolae Labiș!\nNoi scriem doar pentru poeți poezie\nBatem jaloane spre a construi\nMarele meșter care o să vie.\nDe ce să pierdeți vremea străbătând\nAluviunea nesedimentată,\nCând vă așteaptă-n tomuri, scăpărând,\nOceanele cu apă de agată.\nAcesta-i poate, sincer dăruit,\nSingurul sfat aprins - cu vâlvătaie\nDe imbufnatu' cufundat în el\nOri de chefliul vesel Nicolae.\nPalmele noastre. Tâmpla mea.\nAșa...\nParcă-i sub tâmplă inima. Răsună.\nPrieteni, după Dante vom pleca\nSub cercul strîmt al cerului cu lună.|1660
Octavian Goga|Singur|Pustietate arsă mi-e sufletul acuma,\nSe plimbă râsul morţii şi-mi strigă din ţărână,\nNici nu-mi mai vine-a crede c-abia-i o săptămână\nDe când dormea cu mine şi cântecul şi gluma.\n\nDe-atunci s-a stins în neguri puzderie de stele\nŞ-un roi de vise albe ce-mi adumbrea păcatul,\nAzi trupul mi se frânge în friguri vinovatul,\nŞi bântuie Samùmul singuratăţii mele.\n\nVei mai veni vreodată, minune călătoare,\nSă-mi lumineze-n noapte din ochiul tău o rază,\nSă-mi schimbi pustietatea din nou într-o oază,\nSă-nvii pe beduinul ce blestemă şi moare?...|1697
Alexei Mateevici|Mama|Te-am zămislit eu cu iubire, \nCu drag în mine te-am purtat\nŞi de la Domnul fericire\nEu cu plânsoare ţi-am rugat.\n\nSub inima tremurătoare\nPăzit-am micul copilaş, \nŞi dragostea mea arzătoare\nŢi-a fost de strajă şi sălaş.\n\nŞoptit-am rugăciuni smerite\nŞi cu plânsoare m-am rugat, \nSă-ţi fie zilele scutite\nDe nenoroc şi de păcat.\n\nŞi-ai fost cu firea părintească, \nCu duhul părintesc senin, \nCu-nţelepciunea ta firească\nCopil cuminte şi blajin.\n\nŞi când în floarea tinereţii\nVenit-a vestea războirii, \nTu jertfa sfântă a vieţii\nŢi-ai dat-o cetelor oştirii.\n\nŞi-n bătălia cea aprinsă\nSărit-ai plin de vitejie\nLa moarte, ca la stea nestinsă, \nAi năzuit cu bucurie.\n\nAcum la vatra ta străbună\nÎncet eu numele-ţi şoptesc, \nDin lacrimi ţi-mpletesc cunună, \nDar moartea ţi-o blagoslovesc.|232
Radu Stanca|Vecernie|Chemări de mântuire zvonește-n seară toaca.\nDin turle de biserici și mănăstiri uitate\nCântările preasfinte în lume răsfirate\nAu răbufnit din lemnul bătrân, ca promoroaca.\n\nȘi-au răsădit în inimi dorinți de închinări,\nDe sfântă rugăciune — în preajmă de altar\nSă îngenunchi cu albă credință sub stihar\nȘi să-ți dezlănțui glasul în tainice cântări.\n\nÎn imnuri înălțate cu evlavie spre cer\nS-aduci și tu prinosul bogat al pocăinții,\nȘi-aici, între icoane, în care dorm preasfinții,\nSă nu mai ai un suflet împovărat, stingher.|1870
Ion Minulescu|Rugă profană|Stăpâna mea, învaţă-mă să plâng,\nAşa cum până astăzi n-am plâns încă —\nSă plâng, dar să nu mă mai frâng\nCa Prometeu, legat de stâncă...\n\nSă plâng şi eu ca biblicul Adam\nGonit de Dumnezeu din Paradis,\nÎn clipa când, cu Eva, ne trudeam\nSă descifrăm întâiul nostru vis...\n\nÎnvaţă-mă să-mi plâng ca Boabdil\nGrenada vieţii mele din trecut,\nPierdută-n clipa când — un biet copil —\nMi-o apăram cu-o suliţă şi-un scut...\n\nŞi dacă-n viaţă n-am putut citi\nCe-i încrustat pe fruntea tuturor,\nCa şi Hamlet, „A fi sau nu a fi?...”,\nStăpâna mea, învaţă-mă să mor!...|895
Adrian Păunescu|Ultima Cafea|Acum să bem și ultima cafea,\nDin ceașca prefăcută-n călimară,\nCu zațul unui an întreg în ea,\nRedevenind străînă și amară.\n\nAșa sunt rânduite, pe aici,\nAceste toate întâmplări în viață,\nCu fapte mari și cu instincte mici,\nCu care indivizii se răsfață.\n\nE-o tulbure senzație de zaț,\nÎn fiecare lucru de pe lume,\nLa care suntem parcă convocați,\nÎn calitatea noastră de pronume.\n\nParcă nimic nu s-a-ntâmplat spontan,\nDin cicatrici se redeschide veacul,\nE ultima cafea a unui an,\nCu zaț mai important decât caimacul.\n\nE o predestinare și-un blestem,\nÎn toată nebunia nebuloasă,\nNici timp n-avem, cafeaua să o bem,\nSe sparge ceașca șiroind pe masă.\n\nNimic nu se mai poate întâmpla,\nUn zaț străvechi la suprafață iese,\nVenim învinși la ultima cafea\nCu zaț întins pe fețe și pe mese.|2464
Adrian Păunescu|Steaguri albe|Mă rog cu puterea cuvântului\nPentru copiii pământului,\nMă rog cu dulceaţa colinzilor\nDe sănătatea părinţilor.\n\nFlorile, florile dalbe,\nIar pe lume steaguri albe.\n\nMă rog cu lumina minunilor\nÎn amintirea străbunilor,\nMă rog cu nădejdile omului\nDe echilibrul atomului.\n\nFlorile, florile dalbe,\nIar pe lume steaguri albe.\n\nMă rog cu putinţa mătuşilor\nContra venirii cenuşilor,\nMă rog cu blândeţea din flaute\nUn happy end să ne caute.\n\nFlorile, florile dalbe,\nIar pe lume steaguri albe.\n\nMă rog cu pecete de fulgere\nSă ne ferim de distrugere,\nMă rog cu puterea cuvântului\nDe sănătatea pământului.\n\nFlorile, florile dalbe,\nIar pe lume steaguri albe.|4597
Nichita Stănescu|Lectia de zbor|postata la recomandarea Adinei Speranta|3583
Leonid Dimov|Rondelul sfintei adultere|Bătrânii sumbri-s strânși la sfat\nÎn jurul sfintei adultere,\nGăsită, noaptea, în alt pat,\nPierdută-n somn și-n mângâiere.\n\nDom colosal de matostat,\nVagi catifeluri în unghere:\nBătrânii sumbri-s strânși la sfat\nÎn jurul sfintei adultere.\n\nEa mai dormea zâmbind ciudat,\nAdusă-n perini, de mânere,\nȘi, mult, sub bolți au așteptat\nSă-și facă somnul, în tăcere,\nBătrânii sumbri strânși la sfat.|953
Adrian Păunescu|Trecătoarea de îngeri|Lumina acestei înfrângeri\nîi cheama pe-nvinși să mai vadă\nc-aici au fost cai pentru îngeri\nși urmele lor pe zăpadă.\n\nSe-amestecă stele și chiciuri\nîn fiece pâlc de pădure\nși coarne de cerb în prichiciuri\nși-ncep vânătorii să-njure.\n\nBătrânii, cu gesturi încete,\nreintră-n legendele iernii\nși ninge din alte planete\nși toaca anunță vecernii.\n\nÎn halucinante răsfrângeri,\nde lacrimi și lacuri de gheață,\ndin luptele albe de îngeri,\nzăpada să ningă învață.\n\nPe pârtie-n lume vin sănii\nce cad în prăpăstii pe-alocuri\nși, înfricoșați de dihănii,\nsunt inși în parcări lângă focuri.\n\nCu cartea uitată pe masă\nși-o boală de veac în meninge,\nla noapte fugim de acasă,\nurlând ca și lupii când ninge.\n\nO vamă de gheață desparte\nși-adună altoiuri și frângeri,\nse-ntâmplă, pe viață și moarte,\nrăzboaie de fulgi și de îngeri.\n\nDe-o iarnă totală ni-i sete,\nsfidare a iernii umile,\nși ninge din șapte planete\nmorțiu, șapte nopti, șapte zile.|2458
Tudor Arghezi|Mititeii|Iar deasupra tuturora\nVa vorbi vrun mititel,\nNu slăvindu-tu pe tine,\nLăudîndu-se pe el.\n\nDacă stai să-i mai asculţi\nMititeii-s mult prea mulţi,\nRostuiţi adeseori\nȚi-au ajuns şi autori.|4182
Mihai Eminescu|Petri-notae|Împresurat de creditori, se vede,\nȘi neputând plăti cu rele rime,\nTe-ai strecurat pe la Cordon, sublime,\nSă ne-asurzești cu versuri centipede.\n\nPresupuind că nu te știe nime,\nCă ești martir ai vrut să faci a crede,\nMai bine masca de paiazzo-ți șede:\nCăci ne-am convins demult de-a ta mărime.\n\nArmeano-grec, lingău cu două fețe,\nÎți ad-aminte ce aveai în straiți\nCând pietre numărai la voi în piețe.\n\nDe-aceea taci și încă bine paie-ți\nCă nu te regalăm, cum știm, cu bețe:\nFăclie nu-i nemțescul tău opaiț.|1201
George Tutoveanu|Nămeţii suri|Nu mai încap troienele pe zări,\nCă nu mai ştiu nici codrul und' să fie…\nŞi peste văi, pe luncă, prin câmpie,\nNu se zăreşte-o urmă de cărări.\n\nCu vuiet greu, sosesc din depărtări\nNămeţii suri, pe-aripi de vijelie,\nSe zbat în arbori, urlă prin tărie\nŞi-aruncă-n geamuri crunte-nfiorări.\n\nSunt singur… din oraş, un semn de viaţă\nN-ajunge pân'la mine… îngropat\nÎntr-un măreţ mausoleu de gheaţă\n\nCa să-nţeleg ce-nseamnă-un strop de soare,\nUn colţ de cer albastru-nrourat,\nŞi noaptea-n crânguri, o privighetoare.|756
Benjamin Fondane|Pastel|Privește, toamna vine și pune-n trestii flaut-\nEu caut fără vrere și nici nu știu ce caut\nȘ-ascult cum vântul bate și sufletul din trestii.\nAdâncul umple urna tăcerilor acestii,\nCa liniștea adâncă și fumurie a mării.\nPrivește cum salcâmii se clatină la poartă-\nPe apa din fântână se strânge frunza moartă\nȘi paserile zboară ca-n fața unei iniști,\nSingurătatea cade ca un fruct copt de liniști,\nArare, sfârticate, de-un chiot din podgorii.\nPe căi de floare arsă, bicisnici, călătorii\nS-opresc s-asculte-ntinsul, ca-ntinderile mării,\nO roză-și cearcă haina în visul înserării,\nȘi printr-un geam se uită prin colțurile casii.\nAmurgul, plin de taina îndepărtatei Asii,\nAdună pomii-n pâlcuri și-i prinde ca-ntr-o cange.\nCireșii cresc ca-n țărmul haoticului Gange,\nÎși pun scufii de floare și-și cearcă reverența;\nȘi-atât de calmă-i ora, că parcă-i simți prezența.\nȘi sufletul ți-l pipăi cu mâinile, eteric.\nO clipă, ca de-o umbră, te-ai rupt din întuneric,\nCăci iată, toamna vine și-și bate roibu-n pinteni\nȘi pe aleea-n care dorm pomii albi și sprinteni,\nSupt stelele-n priveghe și-al lumii corn bucolic,\nÎn freamătul de frunză, greoi și melancolic,\nCa zugrăviți în șagă cu vârful unei gresii,\nSimt umbra unui Faun și râsul Faunesii.|265
Ilarie Voronca|Contrabanda|Dacă la trecerea hotarului acestei vieţi\nvoi da peste vameşi cari vor interzice\ntrecerea a tot ce aparţine acestui pământ\nşi nu vor admite nici piatra, nici focul, nici apa,\n\nde voi trebui să las orice-amintire ca şi altă-dat'\ncând fără cunoaşterea-i veneam din neant\nşi din nou rătăcitor printre lucruri şi fiinţe\nasemeni unui orb să le descifrez în mine contururi,\n\nţi se va vedea oare graţia în privirile mele?\nŞi faţa ta în respiraţia mea, gura ta\nsvârlită ca o piatră, făcând arcuri în mine\nlărgindu-se'n jur şi acoperind orice sgomot?\n\nCa un licuriciu în scorbura morţii\nca un copac în care-i ascunsă o comoară\nşi când este ros de flăcări\nse văd lucind deodată monezile solare\n\nsau, ca grăuntele de polen pe stânca pustie\ncare adus de vânt se transformă'n floare,\naşa şi sunetul vocii tale, parfumul părului tău\nrămase în oasele mele închise ca'ntr'o scoică\n\nşi în moarte ca într'o cameră rece\nvor aprinde deodată focul profilului tău\niar la căldura ta, cea mai mare frumuseţă din lume\nva apare ca un scris cu cerneală simpatică.|771
George Tutoveanu|Dincolo de stele|Când stăm vrăjiți alături,\nȘi-n largul zării cad\nNoianuri de văpaie\nPe culmile de brad;\n\nȘi tu mă-nlănțui aprig\nÎn noaptea de mister,\nAtunci sunt clipe-n care\nN-am loc destul sub cer.|752
Leonid Dimov|Jurnal|Stau norii prinși de barbă în țepii lunguieți\nAi turlelor ciocnite cu vergi în cantilenă\nSi liniște de Paște împinge la pereți\nPodeaua cea vărgată ca burta de balenă.\n\nDe bine mă cutremur și-mi amintesc un an\nCu lumea despicată, zâmbind din măruntaie.\nErai o nimfă albă cu colțul diafan,\nSub merele de piatră, uitată în copaie.\n\nȘi cum râdeau în casă ghiciți după perdea,\nDomesticiți, cocorii, întemeind o spiță,\nCum sfârâia prin ușă din încăperea mea\nBumbacul fantomatic fugind din jurubiță.\n\nApoi, ca un vehicul oprind din loc în loc\nO treflă de-ntuneric s-a repetat pe toate,\nSi simt cum, lângă tine, în palma caldă joc\nO purpură rotundă de bile numărate.|3245
Radu Gyr|Ineluș – învârtecuș|Ineluș-învârtecuș,\nmoarte, joc cu lunecuș,\nîn ce inelar căzuși?\n\nJuvaerul tău de fum\ntoate le preschimbă-n scrum,\ncă podoaba-ți de nălucă\npică-n deget și-l usucă...\n\nIneluș-învârtecuș\ncu smaragdul jucăuș, —\nzâmbetele din livezi\ncum le stingi și le-nnoptezi?\nMâinile, de ce le-nchizi\nsub un zarzăr cu omizi?\n\nIară ochii — tufănici —\nde ce-i umpli cu furnici?\n\nViață, negru cărăbuș,\nmoarte, joc cu lunecuș,\n\nineluș-învârtecuș.|3914
Marin Sorescu|Don Juan|Când o dragoste\nLa care lucram mai demult\nMi-a reușit,\nAtunci o trec pe curat,\nPe inima altei femei.\n\nNatura a fost înțeleaptă\nCreând mai multe femei\nDecât bărbați,\nPentru că ne putem desăvârși\nSentimentul,\nFolosind un mare număr\nDe ciorne.|2583
Adrian Păunescu|Mă faceți să și râd|Mă faceți să și râd, cât sunt de trist,\nCând din infernul minții voastre iese\nStupidul zvon că mi-ar fi dor de ea,\nDin nu știu ce meschine interese.\n\nDar ea n-are nici aur, nici averi,\nNici nu semnează-n dreptul vreunei sume,\nEa este numai spirit și prăpăd,\nCea mai săracă fată de pe lume.\n\nEa are stil și-n felul de-a-mpleti\nȘi hachițe, și haruri, femeiește,\nEa are Dumnezeu și remușcări,\nEa, propriu-zis, există și iubește.\n\nCe aș putea, iubind-o, să câștig,\nDecât acces la ceruri și la dramă?\nEa nu e manechin de niciun fel\nȘi nici marionetă de reclamă.\n\nMă faceți să și râd, atât cât plâng,\nȘi vă declar, în ultima erată,\nCă, și în nebunia ei de azi,\nEa e profundă și adevărată.\n\nSunt profitor, un profitor abject!\nDe restul lumii voastre mă desparte\nÎntr-adevăr, meschinul interes\nCă fără ea, sunt condamnat la moarte.\n\n(Liber să sufăr, 2003)|4515
Radu Gyr|Moțul|Curg trențele ca jalea, ca ploaie,\npeste ciolanele ce-mi ies prin piele.\nNăluca mea, sucită strâmb sub straie,\ndin rășchituri s-a tras și din obiele.\n\nDe veacuri îmi tot pun în sac oftatul\nși toamna plec să caut prin vâlcele\npe Dumnezeu drăguțul și-mpăratul,\nsă-I ud opincile de lacrimile mele.\n\nDe veacuri tot cobor din aspre plaiuri\nspre-un vis olog și spre-o dreptate ciungă…\nÎmi par toți munții otrăvite raiuri\ncu îngeri ce mă scuipă și m-alungă.\n\nTu nu știi, Doamne, că în piept mă frige,\nașa, ca un ciubăr de jerăgaie.\nDin ce adâncuri vin, ca să mă strige,\npădurile gemând sub fierăstraie?\n\nDe când tot merg cerșind din poartă-n poartă?\nDe când tot mor în temnița holbată?\nLung pârâind, din negură și soartă,\nmi-aud trosnind ciolanele pe roată.|3948
George Topîrceanu|Fabule mici pentru oameni mari|Cin' s-a fript cu ciorbă...\n\nFratele nevestei unui negustor\nA venit odată pe la casa lor,\nZicând că la noapte, mâine, cine ştie,\nAre gând să plece în călătorie\nŞi că, prin urmare,\nVrea să-şi sărute sora la plecare.\n\n- Ba să nu pui gura pe nevasta mea,\nA strigat bărbatul, că intri-n belea!\n- Şi de ce să nu pun gura, măi cumnate,\nCând ştii că mi-e soră şi că eu i-s frate?\n- Poţi să-i fii şi tată! zise omul scurt, -\nCin' s-a fript cu ciorbă suflă şi-n iaurt.\n\n\nVăduva şi piticul\n\nZice că demult, odată,\nUn pitic s-a însurat\nCu o văduvă bogată,\nCe fusese măritată\nCu un mare om de stat.\nŞi-o fi dus ea, altădată, o viaţă mai tihnită,\nDar la urmă şi piticul a făcut-o fericită...\n\nCu muncă şi cu răbdare,\nPoţi face cât unul mare.\n\n\nMicroscopică\n\nCând pleca odată la război un om,\nI-a strigat o cioară dintr-un vârf de pom:\n- Du-te la bătaie, pentru ţară mori,\nŞi-ţi va da nevasta un copil din flori.\nOmul,\nAuzind acestea, n-a mai vrut să plece,\nDeci a fost la urmă, fiindc-a dezertat,\nCondamnat la moarte şi executat.\n\nCine crede tot ce-i spui\nEste vai de capul lui.|2942
Leonid Dimov|Stăpânire|Aveam tiară, sceptru. Părând nici că le pasă\nMici animale roșii îmi mișunau prin casă.\nVin suitor, de aur, turnat-am în potir\nȘi pleoapa ridicat-am privind la patrafir\nCum între bumbi, danteluri, atlazuri și ceapraze,\nSe tot strâmbau la mine și dispăreau obraze.\n\nEra o noapte veche cu pulberi în unghere,\nDeparte, pe cupole, se scărpinau stinghere\nFemele pangolite cu solzi de bronz oval\nȘi — hep — săreau în piață pe dale de opal.\n\nM-am ridicat, în barbă înmărmurind un deget,\nȘi-acum să fac o altă, de nichel lume, preget.|960
Radu Gyr|Zidarul de la Argeș|Nici coapsa și nici pântecul muierii,\ncu plod în el, nu-i fură jertfe pline.\nFlămândă, mânăstirea învierii\nvrea s-o hrănesc cu măduva din mine.\n\nMi-am rupt din brațe hălci de carne vie\nsă astâmpăr foamea zidurilor crunte.\nBătea adânc o inimă-n mistrie\nși-n orice zid gemeau un piept și-o frunte.\n\nNu cărămizi căram pe aspre schele,\nci sângele meu aprig în dogoare.\nȘi pietrele, cu duh de om în ele,\nplângeau, cântau și înviau spre soare.\n\nȘi-acum, când în minunea-nsângerată\nsub tencuială carnea mea tresare,\ncad scările, rămân în vânt și-n zloată,\nsus, pe osânda turlelor amare.\n\nBătut, de jos, cu bulgări de argilă,\npe creasta jertfei singur în zăpadă,\nîmi cresc pe umeri ăripi de șindrilă\nca să mă ducă, tânăr, la baladă.|4087
Leonid Dimov|Ciclism|Pe alee, grămadă, în praf.\nAm lăsat bicicletele toate:\nÎncercam să-nvelim în cearşaf\nO bucată de demnitate.\n\nNe dăduserăm jos mai de mult;\nNumai lacrimi, sudoare şi clisă.\nMestecam câte-un sâmbure ocult\nDe cireaşă, de măr, de caisă.\n\nEram mulţi, eram tineri şi goi.\nDiavoli sumbri plesneau de grăsime.\nÎntr-o tufă de iederi, mierloi\nDin suburbii chema calicime.\n\nO, lumină! O, cheiuri! Oraş!\nO, şoptirile-n porţi, pe-nserate:\nNe-au adus în rozalb sufertaş,\nZâmbitoare neveste, de toate.|929
Nichita Stănescu|Recruții|Luând ondularea de la râu și pasul de la nisipul rosu,\ndin clepsidre, ei vin suavi,\ncum vine\nceasul eternității peste piramide.\n\nȘi trec etern păstrați, în alții,\nmereu aidoma la trăsături,\nlunganii de adolescenți, înalții stâlpi, unde râu-n viituri\n\nse adâncește, atrăgând la sine umbra de cer cu păsări,\nși de pomi, îmbrățișând în iuți\ndulbine planetei reproduse în fragezii atomi\n\nEi vin cum vine primăvara-n lume,\nreamintind materiei un sens,\ndind ierbii sub zapezi un\nnume, și soarelui, rotundul lui, imens\n\nLuând ondularea de la râu și pasul de la lumina alergată\nprin cristal redesenând în noi culori,\natlasul al vârstei de-nceput, fundamental.|1535
Adrian Păunescu|Blestemul iubirii|În vreme bună și în vreme rea,\nSă n-ai noroc de nici-o îndurare,\nSă simți blestemul dragostei pe care\nȚi-o port, aproape fără voia mea.\n\nSe-apropie un fel de cacealma:\nCând o să par în lume cel mai mare,\nVoi învăța în grabă cum se moare\nȘi, cu durere, te voi blestema.\n\nSă poți trăi blestemul dintre noi,\nAbia atunci când voi muri în pace\nȘi nici recurs să nu se poate face,\nDecât, târziu, în lumea de apoi.\n\nȘi să cedezi blestemului iubirii,\nPornind cu umbra mea un joc de-a mirii!\n\n27 ianuarie 2003\n(Din doi in doi, 2003)|4403
Nichita Stănescu|Ritual - Plâng in fața cifrei cinci|Plâng în faţa cifrei cinci -\ncina cea de taină fără şase.\nUnde sunteţi voi cei care sunteţi,\niară voi care nu mai sunteţi,\nunde sunteţi?\nRupeţi deci cuvântul, este trupul meu.\nSânge poate va şi curge din silabă.\nPentru voi voi face vin din V şi I\nşi blândeţe dintr-un trup barbar.\nMă sărută cine mă sărută.\nEu rămân cu voi cei unsprezece.\nSuntem cinci de faţă, şase au plecat;\ncina cea de taină plânge-n faţa cifrei cinci.\nSe întemeiază astăzi pierderea,\ndurerea, plecarea.|1538
Virgil Carianopol|Din viaţă|lui Gh. Bulgăr\n\nMi-a bătut în poartă Fericirea\nŞi intrând în curte m-a strigat.\nEram dus alături cu iubirea.\nA-nchis poarta iute şi-a plecat.\n\nMi-a bătut de-asemeni Bucuria.\nA intrat, a stat sub pomii goi.\nN-a văzut pe nimeni să-i vorbească\nŞi-a plecat grăbită înapoi.\n\nÎntr-o seară, luminând pe stradă,\nMi-a bătut şi Steaua mea — de sus\nTot aşa, eram plecat aproape,\nŞi-a strâns fusta-n mână şi s-a dus.\n\nMi-a bătut în poartă şi Necazul.\nEram dus departe. Liniştit,\nS-a întins pe ţolul de la uşă\nŞi m-a aşteptat până-am venit.|4326
Tudor Arghezi|Satan|Călătorind pe malul furtunilor latine,\nL-am întîlnit, sol pașnic, pe-o stîncă de topaz,\nCu ochii, rîpi de umbră, deschiși din cer spre mine,\nCu talpa roză, linsă, subt munte, de talaz.\n\nGol în imensa zare, tăcut și gînditor,\nCu brațele păroase, la piept, făcute cruce,\nPrivea în luntrea-mi albă pe undă cum se duce\nTîrîtă de vîrteje, - picior peste picior.\n\nDeși nămiez, în umbra, culcată peste mare,\nCa dîra unei neguri în care se răsfrîng,\nVăzui cum firmamentul roieşte și tresare\nDin mii de candelabre aprinse din adînc.\n\nȘi se-ntreba atuncea speranța mea mirată :\nCine-ar fi fost să fie bărbatul uriaș,\nOprit pe țărmul lumii, cu-o mînă-atît de lată\nÎncît putea să joace pe deget un oraș ?\n\nAm ridicat lopata în semn de datorie\nȘi m-am sculat din luntre, de jos, ca să-l salut,\nCa-n fața unui rege strein, recunoscut.\n\nEl își întoarse capul puțin, strîmbînd în loc\nPlanetele ca mingea, și luna cum e chifla -\nȘi încruntînd sprînceana pe ochiul lui de foc,\nRăspunse Europei, orgolios, cu tifla.|4217
Gellu Naum|Belvedere|Prietenul meu pictorul mort\nmă strigă(n-are importanţă)\nîi ies din gură literele gata desenate\ne un băiat normal numai argint şi catarame\nîn fine tot felul de chestii broderii şi altele\nstă într-un scuar în faţa unei clădiri cu frontispiciu\npe frontispiciu scrie ce-i scris pe clopoţelul meu\n\ns-ar zice că iau plasă dar nu se ştie sigur\nl-am salutat de şaisprezece ori şi el tot dă din cap spre mine\nare un tic nici nu mă vede\nţine sub braţ cumplita carte scrisă în limba\npe care o vorbim în gând|4638
Emil Botta|Si fauna|Leii, paraleii, militarii\naveau mainile roase de carii.\nDin toata gloria ramasese doar o tresa,\ndin tot muzeul o singura piesa.\n\nFantii cu flori vestede la butoniera,\ncivilii care facusera o admirabila cariera,\nmancati de molii, mureau\npe rand scuzandu-se : fara sa vreau.\n\nMinotauri, centauri veneau\nla hruba Frumoasei si nu mai plecau ...\nSi Frumoasa cu buzele pale\nisi lega curelusa la sandale.|2871
Magda Isanos|Icoana|Și Maica Domnului a venit. (Albastră\nera haina ei ca-n icoană.)\nA luat de pe masă o cană\nși-a dat să bea soldatului din stânga noastră.\n\nApoi s-a așezat mai deoparte,\ncu fruntea plecată.\nÎnconjurată de raze, ca-n carte,\nși-ngândurată.\n\nNu știu cine-a zis:\n„E un vis.”|3432
Radu Gyr|Ospăț|Stârnindu-mi foamea ca să-mi frângi puterea,\ndin trupul tău îmi faci ospăț de noapte\nși-mi dai, Dalila, piersicile coapte,\ncăpșunile-aromind ca îmbiere,\n\nși rodia și zmeura din șoapte\nși fagurii adânci ca mângâierea —\nși de mă-mbeți cu părul tău ca mierea,\nmi-așterni ofrandă umerii de lapte.\n\nȘi fiecare gest ți-e un ciorchine\nși pântecul o azimă fierbinte...\nCa două albe candele senine\n\nard sânii tăi la cina mea fecundă,\niar între coapse — amfore sabine —\npocalul ce-n vin sacru mă scufundă.|3962
Adrian Păunescu|Opriti aceasta frunza|Atunci cand cade frunza pornita sa rastoarne\nIntreaga roata a lumii si fiecare pom\nO simt ca mi se rupe din sange si din carne\nSi mi se face mila de lume si de om.\n\nSi mi se face mila de mine si de tine\nSi frunza care cade ma-nebuneste iar\nSi —apoi de-atatea lacrimi imi e putin mai bine\nSi mi se desfrunzeste pe trup un calendar.\n\nSi nu se mai intampla nimic din cele sfinte\nDoar frunza care cade in dulce hodoronc\nSi nu mai am putere si nu mai am cuvinte\nSi fiecare fibra rasuna ca un gong.\n\nOpriti pe creanga frunza , destul cu-atata toamna ,\nDestul cu-atata ceata si oameni neciteti\nOpriti aceasta frunza de foc ce ma condamna\nSa stiu masura scurtei mele vieti.|2373
Adrian Păunescu|Ora strepezită|Ascultă-mă: sunt ploile de toamnă!\nIubește-mă: s-a strepezit și ora!\nPăzește-mă: sunt ținta tuturora!\nFii veghea mea, copilăroasă doamnă!\n\nNimeni nu știe ce-i cu noi pe lume,\nNici eu nu știu de unde-mi vii în cale\nDe-atâta timp, de-atâtea ploi și jale;\nDacă la ploaie strig, te strig pe nume.\n\nPe degete noi nu avem inele,\nTu ești atât de singură și tristă,\nTot ce mi-ai spus în tâmpla mea există,\nTu, toată, ești lumina stelei mele.\n\nAud, în viitor, un cer cum plouă\nLa fel peste mormintele-amândouă.\n\n(Repetabila povară, 1974)|4550
Adrian Păunescu|Nimeni nu e singur pe pământ|Nimeni nu e singur pe pământ,\nCineva în grija lui îl are,\nNici cei singuri-singuri nu mai sunt\nDacă are umbră fiecare.\n\nSingur stai în casă și gândești\nCă ești singur fără mântuire,\nDar în pragul casei părintești\nSe aude-un greierat subțire.\n\nO scrisoare îți foșnește-n mâini,\nUn poștaș la ușa ta mai bate,\nLatră-n depărtare niște câini,\nN-ai să mai cunoști singurătate.\n\nAsta este boala cea mai grea,\nDar de ea instantaneu se scapă,\nCând în plânsă sete, cineva\nÎți aduce un pahar cu apă.\n\nUmbre jos și norii sus, pe cer,\nCai păscând și soarele în scapat,\nOm stingher în drum spre om stingher,\nNimeni nu e singur pân'la capăt.|2361
Nicolae Labiş|Contemplație|Era o podgorie, poate un han , \nEra si o hruba acolo cu vin . \nScobita-n adanc , cu trepte-n declin , \nEra o podgorie , poate un han .\n\nSi poate visam , dar cred ca priveam\nDoua glezne-n adanc , doua albe chemari !\nSi-un cantec de fata-n adanc auzeam\nSi plansetul vinului curs in caldari .\n\nAfara era o caldura de iad\nSi-o muzic-a iadului - scripci si pocale . \nAcolo-n racorile beznei\nLuminile gleznelor albe si pale .\n\nOh , lunecoase miragii , \nTandre ocoluri in timp , \nMiezul atator ravagii , \nSubteranul Olimp !|1631
Ion Barbu|Orbite|Colo, dimineaţa mea,\nViu altar îţi miruia:\n\nCa Islande caste, norii\nÎn, dorită, harta orii,\n\nAgeri, şerpii ce purtai,\nŞerpii roşii, scurşi din rai,\n\nŞi, cules, albastrul benţii\nDe pe jerbele Juvenţii.\n\nLăncile de iarbă mici\nLe păzea căţeaua Bitsh,\n\nInimi mari dormeau pe ţară.\nMunţi, cu sângele afară...\n\nCunoscut acelor zori\nÎn fântâni, în şerpi, în nori.|3102
Vladimir Streinu|Fântâna sufletului meu|Sufletul meu astăzi parcă-i o fântână,\nPeste care-n treacăt te-ai plecat, fecioară,\nNeștiind că ochii tăi or să rămână\nPrinși în fund pe-oglinda undei de izvoară...\n\nSufletul meu astăzi - picurare lină -\nStă și-ascultă singur plânsu-i de cleștar...\n\n...\n\n...Și te-așteaptă iar\nSă-ți apleci deasupră-i trupul de lumină.|4343
Adrian Păunescu|Capodopera mea|Tu mă faci și să sufar, și sînt fericit,\nȘi-i dai inimii dor să reziste\nSă iubesc nebunia că noi ne-am iubit\nȘi să scriu capodopere triste.\n\nSemnul Polului Sud, semnul Polului Nord\nToarnă țurțuri în mâinile mele\nTu mă faci să reintru-n adîncul acord\nDintre fiare, și plante, și stele.\n\nTu mă faci să emit natural armonii\nȘi să cadă statui într-o rînă,\nCa eu însumi să văd cum aș fi de n-aș fi\nȘi ce fel de destin ma îngînă.\n\nTu mă faci să te țin într-un braț paradit\nȘi tămadă să-mi fii pentru rană,\nChirurgie de foc, cu un dulce cuțit,\nÎn condița noastra umană.\n\nTe vei stinge și tu, mai curînd, mai cîndva,\nVanitoaso și totuși umilo,\nAi să fi ce ești azi, capodopera mea,\nȘi o tragică Venus din Milo.\n\n(Manifest pentru mileniul trei, vol. II, 1986)|4412
Adrian Păunescu|E prea puţin|De-atâtea zilnice-ncercări mizere,\nDe-atâta umilinţă şi păcat,\nDe-atâta moarte câtă ni s-a dat,\nE prea puţin o singură-Nviere.\n\nŞi, totuşi, pe pământul îngheţat,\nLumina lunii drepturile-şi cere\nŞi-n stupi lucrează vechiul dor de miere\nŞi vânturile primenirii bat.\n\nE ca un fel de rupere de ere\nŞi ca un întuneric luminat,\nE lupta-ntre femeie şi bărbat,\nCa la un alt scandal pentru putere.\n\nŞi, vai, în tot ce, zilnic, s-a-ntâmplat,\nE prea puţin o singură-Nviere.|4456
Vasile Alecsandri|Dorul româncei|De-ar vrea bunul Dumnezeu\nSă-mi asculte dorul meu!\nDe-aş avea un copilaş,\nDragul mamei îngeraş!\n\nCât e ziuă, cât e noapte,\nI-aş şopti cu blânde şoapte.\nCât e noapte, cât e zi,\nTot la sânu-mi l-aş păzi!\n\nL-aş păzi, l-aş dezmierda,\nMii de sărutări i-aş da,\nŞi i-aş zice-ncetişor:\nNani, nani, puişor!\n\nDe-ar fi cerul cu priinţă,\nSă-mplinească-a mea dorinţă!\nDe mi-ar da un băieţel,\nDragul mamei voinicel!\n\nN-ar fi prunc mai fericit\nŞi pe lume mai iubit!\nAlt copil n-ar fi ca el,\nMititel şi frumuşel!\n\nObrăjelu-i ca de spume\nN-ar avea seamăn pe lume!\nN-ar fi ochii nimărui\nDulci ca ochişorii lui!\n\nIar eu, mândră măiculiţă,\nPe-ai săi ochi, pe-a sa guriţâ\nNe-ncetat l-aş săruta,\nSăruta şi i-aş cânta.\n\nŞi i-aş face-o descântare\nSă ajungă-un viteaz mare,\nUn viteaz ce-ar străluci,\nCum n-a fost, nici n-ar mai fi\n\nŞi l-aş pune să se culce\nPe-al meu sân, legănat dulce,\nŞi i-aş zice-ncetişor:\nNani, nani, puişor!|4256
Radu Gyr|Frumusețea|Nu vis de piatră-n nemișcare pură,\nnici rece sfinx în cremenea nevinii,\nci, vie, din azurul tău, și crinii\nși lebăda-n zăpada lor te fură.\n\nPrin tine, o cutremur cald de linii,\nmateria palpită și se-ndură,\nși lutul prinde zâmbete pe gură\nși lacrima ia aurul luminii.\n\nTu vii din marea Omului iubire,\nce toate le-nmlădie și'nfierbântă.\nDezmierzi, și piatra unduie subțire,\n\ntresari, și bronzul freamătă și cântă,\nvoiești, și sfere noi pe cer se'ncheagă,\nsurâzi, și ochii mărilor se roagă.|3900
Tudor Arghezi|Toamnă de suflet|Zilele albe, iată, au început să plece,\nCa niște bărci tăcute, pornind fără lopeți.\nÎn țărm se face seară, și steaua-n cerul rece\nPăzește cripta nopții cu candeli și peceți.\n\nÎn șirul vieții noastre întreg, se face seară,\nO seară fără sunet, nici vînt, nici amintiri.\nIeri a plecat o barcă, azi alte bărci plecară,\nConvoi de goluri strîmpte pe undele subțiri.\n\nDe-ar răsuna în lume măcar un glas de goarnă !\nDe s-ar clăti pe lume un singur larg talaz !\nNu. Nemișcată-n margini, lumina se răstoarnă\nȘi, ca să cînte, streaja de sus și-a luat răgaz.\n\nDe-aș fi un ștei de peșteri, cioplit cu dalta-n lung,\nAș sta s-aștept cu tihnă, culcat pe-o muche dreaptă,\nCele din urmă mute vecii să le ajung,\nCu templul în spinare, cărui slujesc de treaptă.|4231
Emil Botta|Ordin|Să mă refugiez în cortul pădurii,\nÎntunecatul April e pe urmele mele,\nzornăitoare lanțuri târăște\nși un cuțit în mâini să mi-l înfigă în coaste.\n\nCai verzi, purtați-mă repede ca fulgerul,\nizbăviți-mă de rău, de harapnicul groazei,\nmi s-a făcut părul măciucă, pielea e o năframă de sânge,\nfuga, fuga\nprin ploaia de sânge, ud leoarcă,\ndoar voi ajunge la sfântul așteaptă.\n\nIa-mă la tine în trib,\nîi strig ca din gaură de șarpe,\ndă-mi simbrie amară, amară,\nfă-mă calfă de înger, zelosul tău scrib.\n\nN-am defăimat niciodată amurgul și tăcerea\ncare sosesc hămesite din peșteri, din grote,\ndar acum le insult și iară și iară le strig:\nVulpilor, vreți să-mi las pielea pe-aici, amanet?\n\nȘi Întunecatul April se face mai subjugător, mai tiranic,\nacum mă va lua în primire năstrușnicul alai,\nacum îmi va săgeta cu o floare umărul\nși-mi va porunci laconic: stai.|583
Marin Sorescu|Cine|Să cercetăm bine\nCine se ascunde sub noi\nSă fim foarte atenţi\nPe cine numim\nEu.\n\nCă nu mai poţi\nAvea încredere oarbă\nÎn nimeni.\nSă fim atenţi, mai ales,\nPe cine numim\nEu.\n\nÎndesati cu genunchiul\nSub nişte măşti,\nAtât de convenţionale,\nRâsul, plănsul, iubirea,\nNe căznim, stângaci,\nSă fim familiari cu noi\n\nPoate chiar reuşim\nÎn unele momente,\nDar ne speriem grozav\nCând ne auzim glasul.|2568
Elena Farago|Sfatul degetelor|Spune degetul cel mare\n Către-arătător,\n Spune degetul cel mare\n — N-am fărâmă de mâncare,\n Frate-arătător!\n\n Spune, către mijlociul,\n Cel arătător,\n Spune-arătătorul: — Frate,\n Nu mai sunt deloc bucate,\n Şi de foame mor!\n\n Se apleacă mijlociul\n Către inelar,\n Şi îi spune-atâta numai:\n — Ce e de făcut acuma,\n Frate inelar?\n\n Leneş cată inelarul\n Către ei, şi-apoi,\n Cam în silă, le răspunde:\n — Ce să faci când nu-i de unde?\n Vom răbda şi noi!\n\n Prinde atunci cel mic să strige\n Mai isteţ ca ei:\n — Ce tot plângem şi ne frângem?\n Hai la muncă să ne strângem\n Toţi uniţi, că nu rămâne\n Niciodată fără pâine\n Cel ce vrea să şi-o câştige,\n Frăţiorii mei!|554
Victor Eftimiu|Vulturul|Vulturul m-a muşcat de mână când l-am încătuşat,\nDar s-a-nvăţat cu mine şi stă legat în curte;\nUn câine l-a umplut de purici, pisica l-a scuipat.\nÎi place viaţa nouă... În grohăituri scurte,\n\nMănâncă mult... i-e lene... începe să se-ngraşe.\nÎn ochii mici şi roşii zadarnic caut cerul;\nAripa i-e greoaie, privirile sunt laşe,\nVulturu-şi pierde zilnic simbolul şi misterul.\n\nGăinile trec calme, cotidiane, proaste,\nPe lângă el. Vulturul ia graţii de păun;\nImperial se uită la păsăreasca oaste,\nCăci el numai cu porcul se simte frate bun...\n\nÎl oboseşte bolta de-atâtea ori brăzdată,\nDe nu-şi înalţă ochii spre cerul azurat?\nVulturul nu-şi ridică privirea niciodată,\nCăci a lăsat-o veşnic spre stârvul căutat...\n\nAcuma plouă-n curte şi curtea-i o băltoacă...\nCu gheara-ncătuşată - sinistru epitaf -\nE fericit vulturul... s-alintă şi se joacă\nÎn ploaia care-l spală de purici şi de praf...|2116
Duiliu Zamfirescu|Vara|Cu firea ei cea arzătoare\nSosit-a vara înapoi.\nToţi pomii sunt în sărbătoare, \nÎn tei stă floare lângă floare...\nE dulce vara pe la noi!\nCând dimineaţa se iveşte\nDin al văzduhurilor fund, \nTot câmpul parcă-ntinereşte\nIar, deşteptată de pe prund, \nCireada satului porneşte...\nÎn urma ei un roi de grauri, \nCa niste valuri cenuşii, \nS-amestecă prin bălării,\nS-aşază-n coarne pe la tauri, \nFac fel de fel de nebunii.\nPână ce-n zarea departată\nSpre lacul trist se pun pe drum.\nŞi cum se duc, - acum ş-acum\nSe mai zăresc încă o dată, \nCa rămăşiţa unui fum.|524
Zorica Laţcu|Pocăinta|Nevrednica sunt, Doamne, milostivirii Tale\nSi Ti-as cersi iertare, dar nu stiu cum sa--cer;\nCi Tu pricepi cuvantul din mute osanale\nSi talcul rugaciunii de lacrimi si taceri.\nImi stiu faradelegea: gresita sunt, Stapane,\nPrea mult am stat cu ochii plecati, catand in lut,\nPrea multe griji avut-am de zilele de mane\nSi n-am iertat, cand rana in suflet m-a durut.\nTi-am prea iubit faptura, de Te-am uitat pre Tine,\nSi cantecul taranei l-am ascultat prea mult,\nAm irosit comoara de armonii divine\nSi glasul cel de taina eu n-am vrut sa-l ascult.\nMi-am impletit cantare din grele flori de tina,\nAm indragit mirosul de verde si de crud,\nAm prea iubit amurgul, cu zarea-i de lumina\nSi turma de caprite, cu botul mic si ud.\nMi-am impletit cantarea din flore de matasa,\nAm indragit mirosul de miere si de tei,\nAm prea iubit podoaba si haina de mireasa,\nIn zambetul campiei, mijind sub pasii mei.\nNevrednica sunt, Doamne, milostivirii Tale,\nCaci n-am sporit talantul, pe care mi l-ai dat,\nCi ca un rob c, amirosit in cale\nMultimea milei Tale si darul Tau bogat.\nAcum, cutremurata de taina Cinei sfinte,\nStau, Doamne, inainte-Ti, in goliciunea mea,\nM-apasa greu pe umeri aducerile-aminte\nDe patimile firii, de toata pofta rea.\nDin gand smerit primeste, Iisuse, rugaciunea,\nHraneste-ma pe mine cu har imbelsugat,\nAdapa-ma cu mila, imbraca-mi goliciunea\nCu raza de sfintenie din chipul Tau curat.\nSa nu ma lasi, Preabune, sa plec nemangaiata,\nCaci imi cunosc pacatul si taina Ta o stiu\nStrig catre Tine, Doamne, din inima plecata,\nSa nu ma lepezi astazi, ci lasa-ma sa viu.\nSfinteste-ma, Iisuse, si taina mi-o arata,\nPogoara-n minte harul prin ungerea cu mir,\nSi fa sa nu ma arda vapaie-nfricosata,\nCand buza mea de tina sorbi-va din Potir.|4368
Adrian Păunescu|Cutremurul|În atâta băltire imorală\na lumii noastre,\ncutremurul va fi un criteriu.|4436
Nichita Stănescu|Visul unei nopti de iarna|Aparea in stele dintate\nchipul tau de atunci, numai contur.\nNoptile mele, in noptile mele.\nStam lungit pe zapada, privirea\nimi hoinarea printre cetini, in jur,\n\nSi nu mi-era frig. Dimpotriva,\nabuream tot ca o paine alba.\nStelele ma priveau curioase.\nO, tu, carne a mea, visatoare,\no, voi, fosforescentelor oase!\n\nTot viitorul calatorea, calatorea,\nde sus, de sub norii cei nevazuti,\npe fulgii cei albi, caci ningea,\ndragostea mea i-apasa, apasa,\nsi ei mi se topeau in rasuflare.\n\nPan' la genunchi mi s-ar fi scufundat piciorul,\ndaca-as fi vrut sa calc peste gheata,\npana la cot mi-ar fi intrat mana,\nde-as fi voit sa ma sprijin mai bine\nde trunchiul bradului de langa mine.\n\nDar eu abuream trantit in zapada\nce se topea, mi se topea sub trup.\nApoi se topea pamantul si piatra,\nsi m-as fi agatat de cer,\ndar mi-era teama ca-l rup.\n\nAstfel ajungeam in fundul pamantului\ntaind, cu trupul, un con de vulcan.\nStelele, capete fara trupuri,\nma iubeau, lunecand simultan\npe-o secunda cat ora, pe-o ora de-un an.\n\nE iarna, si eu stau intins, pe sub cetini,\nsi miezul de lava il iau si il pun\nsub crestet, si tot nu adorm.\nSi, intruna,\ndin mine spre tine rasar si apun.|1598
Adrian Păunescu|Implozia națională VI - Ioan Totu e condamnat la 16 ani de închisoare pentru o vină imaginară|În vreme ce miniştrii domnului Roman (mare inchizitor,\nNu-i aşa?) părăduiesc finanţele naţiunii şi, pe urmă,\nMai iau şi cuvântul la televiziune, să acuze Senatul.\nIar Ministerul Culturii cumpără 150 de oi,\n30 de vaci, 150 uscătoare de mâini, şi Senatul nu dă\nNici un detaliu cu privire la eficienţa celor cumpărate,\nBănuim ce-au făcut oile, în afară de contribuţia\nInestimabilă la refacerea baladei Mioriţa.\nMergem până acolo, încât putem presupune şi ce-au făcut\nVacile, dar nu ştim ce au făcut cele 150 de uscătoare\nDe mâini. Li s-au uscat sau nu li s-au uscat mâinile\nCelor care au furat din banii culturii? Că doar\nN-or fi luat uscătoare defecte?! Şi nu se mai specifică,\nDe asemenea, până unde li se usucă mâna,\nCu ajutorul celor 150 de uscătoare de mâini. Oricum,\nProsperitate la falimentarul Minister al Culturii!\nAuziţi şi dumneavoastră, ce le trebuia distinşilor\nIntelectuali sosiţi în ponosita Casă a Scânteii,\nPe creasta valului revoluţionar: 14 aparate de lustruit\nPantofii! Dar de ce numai atât?|4490
Adrian Păunescu|Umil pretext|Ea este şi nu ştiu din ce pricină este,\nsudoare cerească o hrăneşte mereu\nea este şi nu ştiu din ce pricină este\nşi-atunci cred că pricina stelei sunt eu.\nCa un cal prima oară chemat pentru ham\nmă învârt priponit de luminile sale,\nmă învârt cu pământul în trândav nărav\nşi bice mă bat peste tâmplele goale.\nNecunoscuta mea bolnavă energie\npârtii deschide spre ceţosul ţărm,\ngândindu-mă la cer mă nasc. Gândindu-mă\nla cer, mai am curajul să adorm.\nEl este aici deasupra;de câte ori se mişcă,\npripoane reci de os aud foşnind în carne\nşi fug atent pe axe de zgură încleiată-\nmăduva lui pe mine nu vreau să se răstoarne.\nO, pântec presupus al zămislirii mele,\ncerule virginal mereu,\nlasă-mi închise tâmplele, să pot rămâne\numil pretext al unei stele, eu.|2467
Duiliu Zamfirescu|Rozele de iarnă|Iarna, printre ceața deasă, se ivesc dragele flori,\nCa și ochii triști ce'n lacrămi se ivesc adesea ori;\nPentru ele nu trăește soarele poleitor,\nNu le supără în cale or și care trecător.\nO..., dar dacă'n primăvară, pentru sufletele vii\n\nCresc flori rumene, voioase, pe'nverzitele câmpii.\nDulce cer, fă să'nflorească pe păment adesea ori,\nPentru suflete de toamnă melancolicele flori.|517
Adrian Păunescu|Semn de bătrânețe|Am început să mă gândesc, totuși,\nce ar trebui să fac\nîn fața unei femei goale.|4590
Benjamin Fondane|Înserare|În liniștea de noapte și de vise\nAmurgul țese trombele-i de fum...\nPe pajiști sunt miresme de narcise,\nÎn aer: vis, culoare și parfum.\n\nArd flăcări vii pe creștete de dealuri,\nSub străvezii lăuntruri de cristal;\nÎn depărtări sclipirile de valuri\nAu licăriri de lame de pumnal.\n\nÎn pacea asta calmă și divină,\nCu arome senzuale de serai,\nCum cresc acorduri vagi de violină\nȘi pier în noaptea limpede de mai!...\n\nNu-i parfumatul cântec ce pe clape\nL-am fost cântat pe vremuri amândoi;\nCi-i noaptea ce scoboară peste ape\nCu fâșâit de surse și de foi.|261
Nichita Stănescu|Să ningă peste noi|Să ningă peste noi cu miei doar astăzi\nSă ningă inima în noi\nNoi niciodată nu am fost noroi\nO spun şi mieii care ning pe noi\nO, dulce, mult prea dulce tu, fecioară,\nCare mi l-ai făcut pe lezus chiar din flori\nCe zici că ninge mieii peste noi\nCe zici că ninge mieii peste seară\nŞi pe zăpadă că noi ningem amândoi|1540
Nichita Stănescu|Cântec (6)|Îi beam sânii\ntrupul ei devenise cârciumă\nÎi sărutam cu ochii şi cu gura, pântecul,\ndiscreţia ei devnise pângărire, —\nse lăsase de multă vreme de seară\ncând ea, zvârcolindu-se ca un şarpe,\nîncă trăia şi nu putea\nsă poată\nsă moară|1363
Adrian Păunescu|Încă om|Să mai găsești puterea blestemată\nDe conformismul tău a te desface\nȘi să mai poți iubi sub cer o fată,\nE semn că pe pământ e încă pace.\n\nE semn că de treizeci de ani încoace\nInima ta nu a uitat să bată,\nE semn că-n toate crizele buimace\nEști încă om și încă suflet, iată.\n\nOm pustiit, rămas numai idee,\nDegeaba știi pe Shakespeare și pe Dante,\nDe nu iubești o tânără femeie,\nMai dulce ca faimoasele amante.\n\nFrageda ei lumină te sfâșie,\nCu-aproape șase secole mai vie.|2299
Mihai Eminescu|Răsai asupra mea...|Răsai asupra mea, lumină lină,\nCa-n visul meu ceresc d-odinioară;\nO, maică sfântă, pururea fecioară,\nÎn noaptea gândurilor mele vină.\n\nSperanța mea tu n-o lăsa să moară\nDeși al meu e un noian de vină;\nPrivirea ta de milă caldă, plină,\nÎndurătoare-asupra mea coboară.\n\nStrăin de toți, pierdut în suferința\nAdâncă a nimicniciei mele,\nEu nu mai cred nimic și n-am tărie.\n\nDă-mi tinereța mea, redă-mi credința\nȘi reapari din cerul tău de stele;\nCa să te-ador de-acum pe veci, Marie!|1208
Adrian Păunescu|Mortul învingător|Ce ţară, ce morală, ce prăpăd,\nUn fapt de viaţă mai grozav ca toate,\nUn mort este votat majoritar\nŞi-n clasament pe toţi cei vii îi bate.\n\nAşa a fost şi este şi va fi\nConflictul de-ntuneric şi de groază,\nUn mort învinge pe cei vii la vot\nŞi ei aproape cred că îi trişează.\n\nŞi, vai, absurde autorităţi\nSe strâng buluc şi judecă drăceşte\nŞi îl declară pe învinsul lui\nÎnvingător, doar pentru că trăieşte.\n\nŞi mortului ce i-a învins pe vii\nNici nu au apucat să-i facă groapă\nŞi-n primăria lui de-nvingător\nE ordin ca petrecerea să-nceapă.\n\nŞi proştii râd, în nebunia lor,\nÎntărâtaţi de liniştea nocturnă\nŞi unul zice: hai să-l îngropăm,\nLa locul care-i place lui, în urnă.\n\nCe ţară, ce morală, ce prăpăd,\nPolitică de-a pururi surdo-mută,\nÎnvingătorul se întoarce-n sat,\nDar voturile lor nu-i mai ajută.\n\nProbabil, e-o parabolă, aici,\nChiar dacă nu o pomeneşte cartea,\nTrăim învinşi în fiecare zi,\nIar, ca să biruim, plătim cu moartea.|2351
Dimitrie Bolintineanu|Plopul|Eu aveam un plop de vale\nVerde ca un smărăndel.\nTrecătorii stând în cale\nÎnnoptau cătând la el.\n\nÎnsă toamna a venit,\nPlopul meu s-a veştezit.\n\nDacă prinţul ce domneşte\nAr fi vrut a mi-l schimba\nPe coroana ce luceşte\nCa un soare-n fruntea sa,\n\nÎncă nu aş fi schimbat\nPlopul meu ce s-a uscat.\n\nVârfu-i peste stânci pletoase\nDe departe îl vedeam,\nŞi-nnoptând prin văi râpoase\nDupă el mă îndreptam.\n\nÎnsă toamna a venit,\nPlopul meu s-a veştezit.\n\nDacă tânăra domniţă\nPlopul meu mi-ar fi cerut,\nDându-mi dulcea ei guriţă\nŞapte ani ca s-o sărut,\n\nNici atunci eu n-aş fi dat\nPlopul meu ce s-a uscat.|481
Adrian Păunescu|Patul lui Zamolxes|El nu ţine ţară de-a doua\nCă marmură albă în miei arde seul\nŞi el luminează cu rouă\nSpre tronul de sare pe care stă zeul.\n\nAici doarme zeul pe patul de piatră\nCăţelul pământului umbra şi-o latră\nNăscut a fost zeul pe scutec de sare\nŞi-n lacrimi, apoi, l-au purtat fiecare.\n\nPlângeau de durere, de dor sau de jale\nMăreau pe Zamolxes pe oricare cale.\nOpreau cu ştiinţă şi marea şi plânsul\nÎn sângele lor ei dădeau tot de dânsul.\n\nŞi-a fost bucurie în sfântă cetate\nCă zeul Zamolxes stă liber în toate\nPurtat de plugari, de păstori şi de schimnici\nDar zeii ceilati îl râvâniră potrivnici.\n\nŞi atunci cu tristeţe, Zamolxes frumosul\nCa — întreg să rămână în ţară folosul\nSe trase în munţi într-o peşteră tristă\nSă creadă rivalii că nu mai există.\n\nDe acolo veghează şi-i creier de bine\nAi lui niciodată să nu se închine\nLa zeii străini cu a lor cârdăşie\nŞi liber şi teafăr, poporul să-i fie.\n\nPe patul de piatră el stă într-o rână\nŞi ţara şi-o şterge de lacrimi cu o mână\nÎn cealaltă mână cu degete grele\nÎşi poartă pământul vâslind printre stele.\n\nCăţelul pământului umbra i-o latră\nŞi zeul se culcă pe patul de piatră.|2380
Radu D. Rosetti|Teatru|Așa e, lumea e un teatru\nȘi noi suntem actorii ei.\nDa, dar în celelalte teatre\nCând ești pe scenă știi ce vrei.\n\nPe câtă vreme, teatrul lumii\nÎl joci cu rolul ne-nvățat\nȘi nu e nici măcar suflerul,\nSă-ți sufle când te-ai încurcat.|1728
Alexandru Macedonski|Epigraf final|De-aş fi ori încă nu pe ducă,\nMă simt la fel cu orişicine\nClipire-nchisă-ntre suspine,\nŞi-ntre năluci ce pier — nălucă.|127
Adrian Păunescu|Sânt un om liber|Sînt\nUn om liber\nAdica\nNu-i este nimanui\nMila de mine.\nNu mi-am dorit\nAceasta libertate\nDar o pastrez\nSi ma laud cu ea.\nSînt\nUn om liber,\nNu permit nimanui\nSa-i fie mila de mine\nSi sînt\nSi mai liber decît credeam:\nNici n-am cui permite\nSa-i fie mila de mine.|2423
Alexandru Macedonski|Când toate trec şi-mbătrânesc|O! poezie, pe când toate în lume trec si-mbatrânesc, \nCând nu mai sunt nici eu baiatul cu inima nevinovata, \nCând zilele copilariei sunt o ghirlanda scuturata, \nÎn mine iar te regasesc, \nO! Poezie.\nTe regasesc si tot aceeasi: cu tinerete coronata;\nTot calatoare printre stele, sau din naltimea înstelata\nTot coborând si printre oameni si rencepând sa rascolesti, \nO! Poezie, \nTu singura nu-mbatrânesti.|118
Emil Brumaru|Cântec naiv|Un peşte mic şi foarte trist\nDin heleşteul contelui\nS-a-ndrăgostit de-un ametist\nDe la inelul contelui\n\nŞi-ntr-o caleaşcă a sosit\nSă ceară mâna contelui\nDar refuzat şi-adânc jignit\nMuri sub ochii contelui\n\nAtunci un falnic servitor\nDin ordinele contelui\nÎl prepară cu cimbrişor\nPentru motanul contelui|2493
Nichita Stănescu|Inima|Bate, şi eu ştiu că bate şi vreau eu să bată.\nBate şi-o aud întruna şi nu mai vreau să bată\nDe fiecare dată, ca-ntâia dată.\nDe fiecare dată, ca ultima dată.\nN-are culoare, n-are, ca miezul de piatră,\nca miezul pietrei, de-ar bătea miezul de piatră.\nNimeni n-a văzut-o niciodată.\nMint ce-i care spun c-au văzut-o vreodată...\nEa bate,şi eu ştiu că bate, şi vreau eu să bată.\nO aud întruna, până nu mai vreau să bată.\nDar auzul meu şi ea sunt doar o bucată,\nun singur bloc de piatră nedespicată.|3576
Marin Sorescu|Ctitorie|"Aşa cum stai,\nDreaptă,\nCu braţele moi\nPe pântecul plin,\nPari o veche soţie de voievod\nŢinându-şi ctitoria.\n\nŞi parcă-aud un glas\nVenind de dincolo\nDe dispariţia materiei:\n\n""Noi, Ion şi Ioana,\nCu puterile noastre\nAm durat acest sfânt\nCopil,\nÎntru veşnica pomenire\nA acestui soare\nŞi-a acestui pământ""."|2573
Nicolae Labiş|Întâlnire cu mama|Deci iată cartierul de târg moldovenesc\nÎn pomi e aur și-n geamuri galben soare\nDesigur că pe mama acasă-am s-o găsesc.\nAcu, tata-i la muncă pe câte mi se pare.\n\nVin tot mai rar pe-acasă, departe-i și n-am timp\nAdesea luni de zile nu-mi amintesc de casă\nCând zeci de neajunsuri mă cer și când un glas\nCe-i izvorât din suflet, pe suflet mă apasă.\n\nS-au coșcovit pereții îmbătrâniți de ploi\nSunt mai tocite, parcă, și scările de piatră.\nCu coada răsucită, smulgându-se din laț,\nVăd, m-a uitat și cânele - mă latră.\n\nDar mama ... Se încurcă în fuste alergând,\nAcum îi simt mireasma de prună și de pară\nCum o simțeam atunci, când prune ne-aducea\nCopiilor, ce ne jucam afară.\n\nRămânem în tacere pe banca de stejar;\nCu palmele uscate fierbinți, ea îmi mângâie\nObrazul ars de soare și părul plin de praf,\nPlin de polenul auriu din grâie.|3706
Alexandru Macedonski|Rondelul Mării Japoneze|Smaraldul mării răpitoare\nE jocul vecinic de colori\nÎn verdea flacără de soare\nDe lângă ţărmii ninşi de flori.\n\nLiliachii, se duc izvoare\nSub pomi, plăpânzi ca nişte zori,\nSmaraldul mării răpitoare\nE jocul vecinic de colori.\n\nCopii, de griji neştiutori,\nSunt japonezii-ntre popoare,\nŞ-orice dureri le sunt uşoare.\nCăci poartă-n suflet, zâmbitori,\nSmaraldul mării răpitoare.|2687
Adrian Păunescu|Implozia națională XII - Apăsați de impozite noi și amenințați|De supuşenia guvernului nostru în faţa F.M.I.\nToată lumea, ne dă sfaturi, toată lumea ne dă\nIndicaţii, toată lumea ne ceartă. Dar noi nu ştim\nCe guvern e ăsta, care n-are curajul să cheme poporul\nRomân la un adevăr crud şi să-i spună că singura cale\nE prin noi înşine. Nu ne ajută nimeni,\nDomnule Stolojan, dacă nu ne-ajutăm noi şi dacă\nÎnchidem toate fabricile şi le predăm samsarilor\nStrăini. E-o cale greşită. E-o crimă naţională.\nUltima firimitură de la gura copiilor acestui popor\nE-n pericol, nici apă nu vom mai avea şi nici aerul nostru,\nLada de gunoi a Europei vom fi, ladă de gunoi.|4492
Zorica Laţcu|Apocalipsa|Acolo, sus, in munti pustii de iasca,\nPrapastie de flacara se casa\nSi focul linge-ntinderea cereasca.\nUn semn s-a aratat din cer, departe.\nCiteam din flacari vii, ca dintr-o carte,\nCuvantul sfant al intreitei Arte.\nScria pe cer de noapte jeragaiul.\nCe limpede-mi suna-n ureche graiul,\nDucand pe val de cantece tot Raiul.\nCa limbile de flacara mi-arata,\nPe nori de armonie necreata,\nDumnezeirea, inca ne-ntrupata.\nIn piatra care n-a fost inca lustruita\nSi-n poezia inca negandita,\nTreimea sta si azi inlantuita.\nAm talcuit din flacari Intruparea;\nCrescut-a-n Duh, din har ceresc, cantarea,\nCum creste-n zari, netarmurita marea.\nCurgea, curgea, din vesnice izvoare,\nSa lege rod in mintile fecioare,\nCum pica roua-ntr-un potir de floare.\nAcolo-n adancimi de taine sfinte,\nSe intrupeaza cantecu-n cuvinte,\nCum Tatal hotarat-a mai nainte.\nS-a aratat in cer un semn mai mare:\nUn cantec intrupat suia spre Soare,\nSuia spre Slavi, cu Crucea in spinare.|4347
Cincinat Pavelescu|Cântecul Malenei|În zori de zi am fost izvorul\nCel șoptitor prin viorele;\nȘi mi-era unda mai albastră\nCa cerul plin de rândunele!\n\nDar la amiazi a vrut iubirea\nSpre mine farmecul să-și poarte,\nȘi-acum mi-e apa turburată\nȘi toate florile sunt moarte!\n\nIar dacă tu te uiți prin ramuri\nDeseară când sfârșești de tors\nȘi vezi o lacrimă pe geamuri,\nSunt eu, ce poate m-am întors!|316
George Călinescu|Consult toţi filozofii|Ce este această lume,\nOtilio, să-mi spui!\nNeantul face glume\nFiind un demon haihui.\nCe este această lume?\n\nTe-ntreb unde e anul\nCând prin salon jucai\nSau răscoleai brusc pianul\nCa pe un stol de cai?\nTe-ntreb unde e anul!\n\nAm în acest album\nUn fir de-aur curat,\nDin părul tău — un fum\nDe mult evaporat —\nAm în acest album.\n\nConsult toţi filozofii,\nPe Platon şi Socrate,\nSă ştiu dacă pantofii\nSunt semn c-ai existat.\nConsult toţi filozofii.\n\nÎn scrin am o batistă\nC-un monogram rotund.\nLa teza agnosticistă\nCu ea-ncerc să răspund.\nÎn scrin am o batistă.\n\nCând totul se usucă,\nŞi ochii amăgesc,\nCă n-ai fost o nălucă\nNu pot să dovedesc.\nCând totul se usucă...|4667
Mihai Eminescu|Cum oceanu-ntărâtat...|Cum oceanu-ntărâtat turbatu-i! -\nRăcnind înalță brațele-i spumate,\nDe nori s-acață, -n bolta lumei bate,\nPână furtuna-l reîmpinge-n patu-i.\n\nSălbatecul! Van fulgeri fricoșate\nApără cerul... El încredințatu-i\nCă bolta cea albastră e palatu-i;\nCu-asalt s-o ia el vrea — - ca pe-o cetate.\n\nRănit de fulgere, el se înmoaie\nȘi c-o poveste îl adoarme-o boare\nȘi-n vis —- un cer în fundu-i se îndoaie.\n\nTot ce-a dorit în visul lui el are:\nTărie, stele, luna cea bălaie...\nDormind murmură -— murmurând tresare.|1112
Adrian Maniu|Cântecul nemărginit|În talpa mormântului,\ndin noaptea pământului,\nargint șters, sună smerit\ngreierele ostenit.\n\nSună lin, ca o tăcere\ndintr-o veșnică durere.\n\nCând tot ceru-i colb de stele,\nscăpărând cu focuri grele,\nnecuprins, peste pustie,\nîntr-o vreme prea târzie ...|34
Cincinat Pavelescu|Necunoscutei|Blondă, palidă, înaltă,\nCând trecu pe lângă mine, mlădioasă,\nStatuie abia ieșită de sub daltă\nAvea-n ochi privirea caldă, voluptoasă,\nȘi visa niște imagini depărtate...\nScene dulci din vremi de mult înmormântate,\nIar cu degetele albe și subțiri\nScutura dintr-un buchet de trandafiri\nO risipă de petale parfumate,\nCe, plutind în juru-i albe și ușoare,\nPăreau fluturi ce se țin după o floare!\n\nUrmăream prin cugetare al ei vis,\nCând privirea-i, de lumină rătăcită,\nMă-nveli cu-o mângâiere infinită.\nCeru-albastru cu seninu-i depărtat\nParcă tot în al meu suflet a intrat,\nCând din ochii ei adânci, de peruzea,\nDouă raze scăpărară-n noaptea mea.\n\n... Ani trecură; toamne lungi și ierne grele.\nPeste frunte-mi perii albi au înflorit,\nȘi, spre zările pierdute, rândunele\nS-au tot dus și s-au întors din pribegit.\n\nPrimăvara, liliacul și sulfina\nAșteptară, în grădină și pe lunci,\nSă mai scapere asupră-le lumina\nDin privirile Necunoscutei de atunci...\nDar, de când cărarea serii a-nghițit-o\nȘi amurgu-n păru-i galben a apus,\nCă e moartă pentru mine am simțit-o,\nȘi-o plâng și c-a venit și că s-a dus.\n\nNu știu azi în care parte ești de lume,\nDacă râzi în fericiri ori dacă gemi;\nN-ai știut și nu vei ști de al meu nume,\nȘi din umbra-i amintirea mea n-o chemi...\nDar de râzi ori dacă plângi în brațele iubirii,\nSau de zaci de toți uitată-ntr-un sicriu,\nIartă-mă, Necunoscuto, dacă viu\nSă culeg dup-a ta urmă trandafirii.|359
Nichita Stănescu|Deși răsăritul soarelui|Deși răsăritul soarelui\ne o treabă bărbătească\nlocul unde orizontul urlă\nrupt de culorile lui,\nîmi place să-l prelungesc\ncu-n trup de femeie.\n\nAșa arată iubita mea dormind\ncapul ei e un nod cu fundă\nși unde i se sfârșește creștetul\nîncepe aerul dimineții.\nIar inima îmi bate-n coaste\nca un leopard în cușcă\naltfel ar lua-o razna-n sus\nși-ar ajunge curând să fie\nprima inimă din lună.|1400
Adrian Păunescu|Doina|Ş-am să-mi fac o doină,\nDoina mea de dor,\nFără nicio noimă,\nCînd o fi să mor.\n\nŞ-am să-mi fac o doină,\nDoina mea de jale,\nFără nicio noimă\nSă îmi iasă-n cale.\n\nŞ-am să-mi fac o doină,\nDoină ce suspină,\nFără nicio noimă\nSă mă-ngroape-n mine.|2246
Nichita Stănescu|Temă cu variațiuni : Partitura a V-a|Se dezgheţase cubul cel de gheaţă\nredevenind întors şi lung şi lac. \nCrezând că vreau să mă înec în dânsul\ndeodată-n sus el a zburat.\nŞi dacă gheaţa i s-a fost topit în apă\nde frica lui de mine,\nşi dacă apa lui i se topise\nde frica lui de mine\nîn lungi vaporii plutitori,\nde frica lui de mine\ncă aş putea să mă înec în nori,\nsă mă distrug în vulturime, \nîn cerul nopţii uneori, \nlucind de stelărime, \nde frica lui de mine\ncă aş putea să mă-înec, \ncu un cadavru să adaug \nsă mor din nou ce a murit\nde-o veşnicie.|1582
George Topîrceanu|Cântec|Frumoasă eşti, pădurea mea,\nCând umbra-i încă rară\nŞi printre crengi adie-abia\nUn vânt de primăvară...\n\nCând de sub frunze moarte ies\nÎn umbră viorele,\nIar eu străbat huceagul des\nCu gândurile mele...\n\nCând strălucesc sub rouă grea\nCărări de soare pline,\nFrumoasă eşti, pădurea mea.\nŞi singură ca mine...|2933
Mihai Eminescu|Mândro, mândro|Mândro, mândro, vrei nu vrei\nUn inel şi doi cercei,\nDă-mi să-ţi sărut ochii tăi;\nDe vrei roche de mireasă\nCingătoare de mătase,\nPărul să-ţi încurc mă lasă;\nDe beteală o cunună\nVrei pe fruntea ta cea jună,\nDă-mi o gură, numai una!\nIar de vrei un bărbăţel\nSă-l iubeşti, să crezi în el,\nNu-l căta — că iacătă-l!|1179
Adrian Păunescu|Dulce derapaj|Când te iubeam, când mă iubeai,\nEra, într-adevăr, ușor,\nPuteai să mori, puteam să mor,\nTrăiam cu-o chiflă și cu-un ceai.\n\nCe gest impardonabil, vai,\nCăderea noastră în decor,\nIntrarea-n bârfa tuturor,\nSă am orgolii și să ai.\n\nSă fiu același nu mai pot,\nSă fii aceeași nu mai poți,\nNici dacă-am fi niște roboți,\nN-am fi în stare de-un înot\nPrin smârcul ăsta idiot,\nUnde se-nvârt, zadarnic, roți.\n\n8 decembrie 1997\n\n(Tragedia națională, 1997)|4450
Radu Gyr|Vezi, viaţa...|Vezi, Viata? Eu inca mai traiesc\nsi inca-ti mai fac reverente\ncu-aceste gunoaie si zdrente,\nc-un rest de prapad omenesc.\n\nVezi, Viata? Eu inca mai surad\nprin lacrima-acestei argile,\ncu moartea tipand in pupile,\ncu ochii dezastrului had.\n\nVezi, Viata? Eu inca ma scol\ndin iad, din dezgust, din lesie,\ndin ce-ai vrut durere sa-mi fie,\ndin crancenul meu vitriol.\n\nVezi, Viata? Eu inca mai lupt\ndin bietele mele morminte,\ndin dragostea-mi inca fierbinte,\ndin ne-mpacatul meu intrerupt.\n\nVezi, Viata? Eu inca mai sper\nsi zilnic din mine mananca\nmocirla si inca,si inca...\nSi eu tot te vreau,tot te cer.|1830
Alexandru Philippide|Miraj|Ce dup-amiezi ciudate învăluite-n vis !\nIzvoarele amintirii în suflet s-au deschis,\nRăni vechi cu sânge proaspăt mocnind sub clipă, treze.\nŞi doruri ruginite prind iarăşi să vibreze\nCând vremea-ncetinita şi-ntinde apă grea.\nSimt cum întreagă-mi viaţă alunecă în ea\nŞi cum eu însumi vreme mă fac, magie rară !\nÎn mine-atunci o lume vrăjită se coboară :\nAmestec de anotimpuri, de dimineţi şi seri.\nAlcătuind o lume găsită nicăieri,\nÎn care se-ntretaie că nişte zvonuri line\nAtâtea visuri toate câte-au trecut prin mine\nDe la-nceputul celei mai vechi copilării.\nPrin vinete meleaguri cu ceruri brumării,\nPe-un drum mereu acelaşi şi altu-ntotdeauna\nPornesc cu\nPăsărilă să strâng în braţe luna\nDar mult nu stau în ţară poveştilor, şi-acum\nMă-ntampina o toamna cu despletiri de fum .-\nVazduhu-ngalbeneste că o mătase veche,\nFlaşnete ofilite îmi ţiuie-n ureche\nŞi simt miros de frunze ce ard, grămezi, prin *ţi\nDurata mea de astăzi cu anii tot mai scurţi\nMă-ndeamnă-n amintire să fac mai lungi popasuri ;\nŞi vremea n-o mai masur cu clipe şi cu ceasuri,\nCăci hronos mie însumi sunt şi, mag subtil,\nSchimb timpul meu de-acuma cu timpu-mi de copil.\n\nO, farmec fără nume, feerică năframă,\nPe care-o ridicare de gene o destramă,\nRăscruce-a zilei între amiază şi-nserat,\nGând în aceeaşi clipă rostit şi spulberat !\nAiunge-voi vreodată pe cai nemijlocite\n\nSă aflu tâlcul nouă cuvintelor tocite\nŞi să cuprind statornic cu tainice dovezi\nMiracolul acestor ciudate dup-amiezi ?|2716
Mihai Eminescu|Marea-nalță mii de valuri|Marea-nalță mii de valuri, mii de brațe-albe de spume\nSpre a se spânzura de stele ș-a scăpa din astă lume,\nDin pământul ce de rane și de moarte e cuprins\nȘi pământu-ntreg e-o rană de jăratic - un vulcan.\n\nDetunată, cu turbare ea în pat se tologește.\nMișcă valurile-i negre și espiră.\n\n[1871-1872]\n\nversuri inedite|3469
Magda Isanos|Ploaie|Domol răsună ploaia-n geamuri,\nCu-același ritm melodic și egal,\nCu miros cald și umed de pe lanuri;\nCu lungi tristeți de toamnă și caval —\nO fină pânză de argint\nSe țese luminoasă și lichidă\nDin cerul trist și palid spre pământ,\nÎnvăluindu-l ca-ntr-o crisalidă;\nPe flori înviorate și pe-alei\nS-au risipit șirag de nestimate\nAtâția stropi nepângăriți și grei,\nCu străluciri de grele diamante.\nAș vrea aceste lacrimi lucitoare,\nPășind cu glezne goale prin verdeață,\nSă le culeg în poală răbdătoare\nȘi-n dar să ți le-aduc de dimineață.|1061
Mihai Eminescu|Scrisori din Cordun|Sună pietricică-n vale,\nCine-a pus țara la cale\nȘi acum la bătrânețe\nS-a întins pe criticale?\n\nȚi-am citit cu indulgență\nȘi cu-amor eu criticaua,\nO hazlie-impertinență,\nBat-o poarca, mânce-o caua.\n\nZice Darwin după tine\nCum că omul e-o maimuță —\nSimt humorul de gorile\nCând dezmiard-o pisicuță.\n\nPisicuță criticoasă,\nCe îți speli curata labă\nȘi-ți întorci dulce mustața,\nFii de treabă, fii de treabă!\n\nNu se scuipă-așa în oameni,\nNu se mâncă astfel linte.\nFă politică, iubito,\nFii cuminte, fii cuminte!\n\nAcolo vei putea spune\nTot ce vrei — căci ș-așa nime\nNici te-aude, nici te crede,\nO sublime, o sublime.\n\nNu se trec la noi potcoave\nDe la iepe demult moarte —\nPune-te de-nvață, dragă:\nNu știi carte, nu știi carte.|1215
Ion Luca Caragiale|Discreţie|Nu vreau să ştii că te iubesc\nVoi suferi tăcut, discret —\nCochetele dispreţuiesc\nPe-un franc poet !\n\nDa-n veci închipuirea ta\nDin sufletul meu n-o să moară,\nŞi niminui n-oi arăta\nA mea comoară!\n\nCăci te iubesc, deşi nu-ţi spun:\nNu! n-ai s-o afli niciodată ...\nŞi arz de dorul tău nebun,\nMult adorată.\n\nDar tac, nu-ţi spun că te iubesc :\nŞtiu bine că pe-un franc poet\nCochetele-l dispreţuiesc ...\nTac — sunt discret !|838
George Topîrceanu|Demostene Botez: Cobe|Tu care mă citeşti cu voie bună,\nNecunoscut prieten inocent,\nTu vei muri la noapte, peste-o lună\nSau peste zece ani, — indiferent.\n\nUn mare potentat ce stă departe\n(Şi nimeni nu-i mai mare decât El)\nTe-a osândit nevinovat la moarte,\nRostind sentinţa-i fără drept de-apel.\n\nŞi dacă, liber ca într-un ospiciu,\nTe lasă încă-un pic să mai respiri,\nO face doar aşa, dintr-un capriciu:\nTu nu poţi evada pe nicăiri.\n\nZadarnic l-ai ruga, că nu te-aude,\nZadarnic te-ai piti, te-ai face mic.\nLa EL nu merge cu protecţie, cu rude;\nNu te salvează nimeni şi nimic...\n\nTu vei muri şi-n urma ta ograda\nVa sta sub soare-a doua zi la fel.\nŞi factorul postal va trece strada,\nLătrat de-aceeaşi jarvă de căţel.\n\nApoi pe-aceeaşi stradă solitară\nVor trece îndrăgostiţi pe-nserat,\nVisând în fiecare primăvară\nUn vis pe care şi tu l-ai visat.\n\nDe dimineaţă-aceleaşi servitoare\nVor scoate aşternutul pe balcon,\nŞi fiecare doamnă, la culcare,\nVa da pe nas cu cremă „Tokalon”...\n\nIar tu, ca o momâie-ncremenită\nÎn fundul gropii umede şi reci,\nVei sta privind în bezna nesfârşită\nCu ochii ficşi, întunecaţi şi seci.\n\nNu vei vedea apusurile roşii,\nNici nu vei şti de-i noapte ori e zi.\nŞi-n veci de veci tu nu vei auzi\nCum cântă-n soare, peste tot, cocoşii...|693
Marin Sorescu|Vină|Mă simt vinovat\nCa şi când\nAş fi comis o faptă rea.\nLa marea spovedanie\nCare mă aşteaptă\nO să spun asta:\nDoamne,\nAm trăit şi eu\nPrintre făpturile tale.\nAm făcut rău?\n\n***\nAcesta e deci\nCeasul\nNu ştiu ce să\nFac mai întâi\nCe atitudine să iau.\nLa naştere cică am\nŢipat ca un disperat\nTrei zile.\nDacă n-ar fi fost\nDurerile astea aş fi zis\nC-a fost o moarte bună.|2649
Nichita Stănescu|Linia împăcată cu sine însăşi|Nu te poţi rupe în două, ci numai în trei,\nnu ocolirea, ci ruptura închide\nTriunghiul vă zic dragii mei,\ne izbăvirea unei oglinde.\nAstfel se termină viaţa mea\nvăzută cu ochii\nsteaua şi calul, glonţul şi peştele,\niarba încă nepăscută.|1452
Grigore Alexandrescu|Suferinta|Îmi place a naturii salbatica mânie,\nSi negura, si viscol, si cer întarâtat,\nSi tot ce e de groaza, ce e în armonie\nCu focul care arde în pieptu-mi sfâsiat.\n\nLa umbra, -n întuneric, gândirea-mi se arata,\nCa tigrul în pustiuri, o jertfa asteptând,\nSi prada îi e gata… De fulger luminata,\nCa valea chinuirii se vede sângerând.\n\nÎncerce acum soarta sa-mi creasca suferirea;\nAdaoge chiar iadul serpi, furii ce muncesc;\nDurerea mea e muta ca deznadajduirea,\nE neagra ca si ziua când nu te întâlnesc.\n\nCaci astfel e acuma viata-mi osândita,\nO lunga agonie în care tu domnesti;\nLa glasu-ti, la privirea-ti simt inima-mi izbita,\nLuptându-se-n convulsii cum nu-ti închipuiesti.\n\nSi ochii mei în lacrimi înoata în tacere,\nSi prizmuiesc adesea pe cei ce nu mai sânt;\nZadarnica dorinta când sufletul nu piere!\nNu o sa-mi tulburi oare si pacea din mormânt?\n\nN-o sa se-ntoarca umbra-mi, cumplita, fioroasa,\nPe pasurile tale oriunde locuiesti?\nE lume, e vecie atâta de frumoasa,\nÎncât sa uit pamântul ce tu împodobesti?\n\nSa mor dar la picioare-ti; sa mor dar de placere\nÎn ceasul cel din urma s-auz ca m-ai iubit,\nSa strâng draga ta mâna, sa simt a ta durere\nVarsându-se asupra-mi ca balsam fericit.\n\nSi sufletu-mi atuncea pe buzele-ti sa zboare,\nSa ia un lung, un dulce, un vesnic sarutat;\nDin bratele-ti, din sânu-ti sa treaca el în soare\nSa duca la vecie placerea ce-a gustat.|2997
Veronica Micle|Lacrime şi lacrime|Încetează de-a mai plânge\nInimă făr' de noroc\nCăci prin lacrime de sânge\nNu s-alină, nu se stinge\nAl durerii mele foc.\n\nFoc ce arde în tăcere\nŞi-i ascuns în pieptul meu,\nUnde jalnica durere\nPicurând amară fiere\nAşezat-a jugul greu.\n\nAh! şi-ţi adă tu aminte\nC-acest chin de foc nestins\nPrin duioase jurăminte\nTot o lacrimă fierbinte\nDe iubire, l-a aprins.|4313
Virgil Carianopol|Am dat...|Am dat cu trandafiri în oameni,\nDar unii fiind de soare goi,\nOprindu-și florile luminii\nMi-au întors spinii înapoi.|2117
Adrian Păunescu|Fâlfâitul|Un duh străin înspăimânta\nninsoarea ce sfârșea să cadă\nși toți văzurăm prin perdea\nurmele morții pe zăpadă.\n\nEra un infernal balet,\no regrupare de culoare,\nlumina se stingea încet\navertizându-ne că moare.\n\nCopacii cloncăneau cu jind\nun cor nervos de spovedanii\nși casa se-nvârtea mugind\nîn jurul unei axe stranii.\n\nȘi toți văzurăm prin perdea,\naritmic, negrul morții scrupul,\nun sânge viu care voia\nzadarnic să-și refacă trupul.\n\nStârnindu-ne necontenit,\nprea iute-i era dat să cadă\nși-am auzit un fâlfâit,\nlăsat de moarte pe zăpadă.|2272
Radu Gyr|Blestemul Aiudului|Aiudule, Aiudule,\ntemniţă cruntă,\nfă-te, zăludule,\npiatră măruntă.\n\nFocul mănâce-te,\ncă nu te saturi.\nMereu vrei scâncete\nşi bei oftaturi.\n\nVântul destramă-te,\ncă nu-ţi ajunge\n- şi-n marea-ţi foamete -\nmereu vrei sânge.\n\nApele facă-te\nape ca ele,\nlacrimi din lacăte\nplâns de zăbrele.\n\nGrindina 'ndoaie-te,\nspele-te ploaie,\nlanţuri şi geamăte\nsă ţi le-nmoaie.\n\nAiudule, Aiudule,\nfiară năucă,\nface-te-ai, crudule,\nscrum şi nălucă.|1738
George Tutoveanu|Din alte vremi|"La fereastra donei Lola\nDraperiile-s lăsate...\nDe trei ori în turn s-aude\nStraja timpului cum bate.\n\nVântul zorilor stârnește\nȘoapta codrului de-aproape\nCare-ngână melancolic\nPovestirile de ape.\n\nCântă paserile-n crânguri,\nZorii culmile-ncunună,\nDupă deal se stâng cu-ncetul\nLicăririle de lună.\n\nIată-i. Dânsul se coboară;\nDona Lola-n capul scării\nBlând șoptește: ""Mâine-Alfonso,\nPe la stânsul lumânării""."|751
Ion Minulescu|Jalea paznicului|De când dușmanii țării ne arseră palatul,\nDe-atunci rămas-am singur -\nVai!... Ce spectacol jalnic...\nTuriști din țări străine vin doar s-admire patul\nÎn care-și va da duhul și cel din urmă paznic...\n\nPe-naltele terase de piatră, statui sparte\nPrivesc îndoliate castanii triști\nȘi goi...\nIar vântul -\nGlasul toamnei, prevestitor de moarte -\nLe-ngroapă goliciunea în maldăre de foi...\n\nCândva pe-aci fu viață\nCu cântece\nȘi glume...\nDar azi din cântăreții de ieri\nN-a mai rămas\nDecât o vioară -\nCioclu venit din altă lume -\nCe croncăne obraznic de-așa măreț popas...|3160
Radu D. Rosetti|Te-am văzut cu ochii plânși|Te-am văzut plângând aseară\nȘi-am voit să știu și eu\nChinul care te doboară\nȘi de ce tot plângi mereu?\n\nDacă plânsu-i pentru mine\nSă te-ador ca pe un Zeu,\nDacă este pentru altul\nSă mă faci să plâng și eu.|1727
Leonid Dimov|Crisp|Se-ncinge tabla dogorând la soare\nDe pe acoperişuri săltătoare,\nCăci saltă-n arşiţă ori mi se pare\nCă toate suie-n salt ca să coboare\nŞi-i linişte-n uluci, atât de mare,\nCă scot şi melcii coarne suitoare,\nCleioşi pe sub brusture la răcoare...\nDar lunecosul corn de vânătoare\nA răsunat deodată-n depărtare\nŞi ne-ndreptăm cu toţii mic şi mare,\nSpre codrii de molift, fără scăpare.\n\nAu şi râmat mistreţii o cărare.|931
Magda Isanos|Departe sunt volburi|Departe sunt volburi, furtuni.\nÎn insula noastră calmă noi așteptăm.\nFiecare-n insula noastră visăm.\nCine pentru frunțile noastre-mpleti-va cununi?\n\nCăci frunțile ni-s anume boltite\npentru-a purta cununi înflorite.\nAu trăit, se va spune,-n această cetate.\nAu trăit, au murit în simplicitate.\n\nSe va vorbi despre noi. Nu-i ciudat?\nPentru că stând în insula noastră-am visat,\nam fost tineri și-am avut lumină multă de dat,\npână-am scăzut și ne-am întunecat.\n\nSe va vorbi despre noi. Nu-i ciudat?|3423
Costache Ioanid|Nu sunt pe cale|Nu sunt pe cale\nnumai petale\nofrande pale\nde trandafiri...\n\nDar stim ca spinul\nsi-a pus rubinul\nchiar si pe crinul\nprimei iubiri!\n\nNu ne-aduc anii\nnumai Betanii,\ndulci spovedanii\nin vreun apus.\n\nDar stim ca ura\nsi-a-ntins masura,\nvarsandu-si zgura\nsi pe Isus!\n\nSi nu-i prea lesne,\ncu serpi la glezne,\ncarari prin bezne\na-ti netezi.\n\nDar scris e doara\nca-ntai e seara\nsi noapte-amara.\nSi-apoi e zi!|2802
Nicolae Labiş|Miorița|Pe-un picior de plai, pe-o gură de rai,\nZbuciumat se plânge fluierul de fag.\nInima mi-o strânge și pătrunde-n sânge\nAcest cântec dureros și drag.\n\nStelele făclii, păsărele mii,\nJalea își descântă-n fluierul de os...\nTainic își frământă cadențarea sfântă\nAcest cântec trist și luminos.\n\nSe îngână lin liniști în arin,\nTremură la stână fluierul de soc.\nMăicuță batrână cu brâul de lână,\nCe mai cați bătutul de noroc?\n\nBrâul tău din copcii s-a desprins - târzii,\nPașii ți-i înseamnă pe cărări cu lună...\nPentru ce și astăzi lăcrămezi și vii\nCând la stână fluierele sună?\n\nEl, cu ochi ca mura, tras ca prin inel,\nEl, cu plete negre-n vânturi scuturate,\nN-are să mai poată mândrul ciobănel\nÎnaintea ta să se arate...\n\nOchilor tăi tulbui pentru vecii li-i dat\nLegănat pe triluri, palid, să îl vadă,\nPașilor să-l cate pentru veci li-i dat\nÎn pădurea lungă de baladă...\n\nOstenești... O clipă numai să te-oprești.\nOdihnește-ți ochii în afund de zare...\nVai, pe zare-s nouri - turmele cerești -\nȘi-auzi glasul tragicei mioare...\n\nDe ce fugi pe câmpuri, după ce chemări?\nDespletit ți-i părul - albă vâlvătaie...\nVezi, de vânturi dusă, s-a topit sub zări\nMiorița laie, bucălaie...\n\nPe-un picior de plai, pe-o gură de rai,\nStau câteodată împietrit și mut\nSă-nțeleg o clipă neînțelesul grai\nPlin de jalea unui veac trecut..|1648
Ion Heliade-Rădulescu|Sonet la anul 1830|Să ne deschiză Ian se găteşte\nO viitoare unde intrăm,\nŞi pace, drepturi să-ntâmpinăm\nMai dinainte el ne vesteşte.\n\nÎn faţa porţii und' aşteptăm\nNădejdea dulce la toţi zâmbeşte;\nEpohă nouă ni se zăreşte,\nDe aci vremea să numărăm.\n\nAn rău din urmă trecutul fie,\nRelele toate cu dânsul ţie;\nRăstriştea treacă, s-o numim vis.\n\nUnirea, cinstea în rumâni crească,\nDreapta reformă în veci trăiască...\nCheile sună... tot s-a deschis.|830
Alexei Mateevici|Eu Cant|Eu cânt pe-acei ce-n jug şi chin\nPe-a lor spinare ţara ţin,\nCari în robie şi necaz\nVoinici, puternici au rămas!\n\nVânjoşi, înalţi, ca fierul tari,\nDe soare arşi, bătuţi de vânt,\nBrăzdează harnicii plugari\nAl ţării lor mănos pământ.\n\nDin plug pe toţi ei îi hrănesc,\nVărsând pâraie de sudori,\nDar tot puterile le cresc;\nPe-aceşti puternici muncitori\nEu cu mândrie-i cânt!...\n\nEu cânt pe-acei ce pân' acum,\nFără cărare, fără drum,\nÎn noapte rătăciţi au stat,\nNădejdea însă n-au lăsat;\n\nPe-acei ce tare, neclintiţi,\nOftând amar din când în când,\nÎntreaga lume-au sprijinit,\nÎn urma plugului mergând;\n\nCari focul vieţii nu l-au stins\nÎn pieptul lor de fier făcut,\nŞi cât de mult n-am plâns,\nTot alte zile-au prevăzut,\nPe-aceştia eu îi cânt!...\n\nEu cânt, căci văd că ele vin\nAcele zile de senin;\nEu cânt, căci văd de-acum că piere\nA ţării veşnică durere;\n\nEu cânt, căci văd necazul frânt,\nŞ-aud plugari în zori cântând,\nNu doine de amar, de dor, --\nÎnviorarea ţării lor...\n\nŞi glasul vieţii ascultând,\nVenirea zorilor eu cânt!...|223
Adrian Păunescu|Tăcut|Lumina mea, îngroapă-te cu mine,\nLa primavară poate încolțim,\nȘi ne dăm iarași marilor mulțimi,\nLumina mea, altfel nu va fi bine.\n\nOchii mi s-au mărit de-atat amurg,\nȘi sufletul la fel, de-atata noapte\nSă fim dintre acei ce știu să rabde\nCum norii trec și râurile curg.\n\nNu orice îngropare este moarte,\nPână la brâu și mult mai sus de brâu,\nLumina mea, de vom pleca departe,\nCum trece-un nor, cum curge câte-un râu,\n\nNoi ne vom îngropa în câte-o carte\nTăcut, ca două boabe mari de grâu.|2448
Radu Gyr|Logofătul|Trimis de Domn la Poartă cu peșcheșul,\nse-mpiedica în scoarțe Logofătul,\nla orice pas mai-mai să pupe preșul\nși să-și zbârlească barba ca omătul.\n\nCând l-a poftit vizirul — din picioare\nși-a tras ciubotele, și ca pe vreascuri\nabia pășind, în vârfuri, pe covoare,\nse tot crucea de scumpele-adămascuri.\n\nVedea pe geam sub ceruri de opale\nmoscheiele cu semnul semi-lunii,\nși, îngropat în perne, pe sofale,\nîși mângâia cu palmele călțunii.\n\nIar la cafea, a închinat deodată\ncu filigeana, ca la el la vie,\na zis: noroc, și-a dat pe beregată\nca pe-un cotnar amara gingirlie...\n\nDar când, de pe macat, a râs un pașă\ngrăind Moldovei vorbe de ocară,\nhangere vii cu lama nărăvașă\nîn ochii Logofătului jucară.\n\nȘi-a zis: Așa ni-i țara, din izvoade,\nun petec — dar se măsură cu veacul,\nși pentru ea dau munții de-a berbeleacul\nși crăp cu pumnul șapte Țarigrade!|3933
Anton Pann|Într-această lume orice de-unde vine se întoarce|Nastratin Hogea-n grădină castraveţi mai mulţi făcând\nŞi dintr-înşii pe parale unul-altuia vânzând,\nCu banii strânşi merse-ndată ş-îşi cumpără un magar,\nGata, la cap un căpăstru şi în spate un samar;\nÎl lău, merse-n pădure, tăie lemne,-l încărcă,\nŞ-încet-încet după dânsul către casa lui plecă;\nCând sosi la un râu mare şi să-l treacă trebuind,\nL-a dat alături cu puntea, Hogea căpăstrul ţiind;\nMagarul din întâmplare în apă se-mpiedică\nŞi neputând să se scoale, s-afundă şi se-necă;\nNastratin Hogea lăsându-l fără a se turbura,\nZise: - Cum se vede treaba, ursita asta-ţi era,\nUnde era castraveţii în apă a se-nnăcri\nPe tine-n locul acelor râul te acoperi;\nAşadar or castraveţii, or banii din ei luaţi\nSunt ursiţi, precum se vede,-n apă a fi înecaţi.|2750
Nichita Stănescu|Șo, pe zeiţă|Ce, tu eşti numai pentru privit !\nCe, tu crezi că moartea e numai pentru murit ! \nCe, tu crezi că soarele e numai pentru răsărit ! \nCe, tu crezi că inima e numai pentru bătut ! \nTu crezi că spirala cochiliei\npentru cornul melcului e numai un scut ! \nCe crezi tu, că ce se crede\ne verde din iarba verde ! \nCe crezi tu, că eu şi tu \nsuntem da, sau suntem nu ! \nCe crezi tu !\nU!|1562
Ion Minulescu|Romanța marilor dispăruți|Noi suntem morți de mult...\nVoi ne-ați uitat -\nȘi ne-ați uitat că nu ne mai vedeți.\nDar noi din umbra negrilor pereți\nAdeseori ieșim să vă-ntâlnim.\nȘi-n visurile voastre retrăim,\nCa și-n viață,\nCâte-un vers ciudat\nDin marele Poem, pe care voi\nNi l-ați pătat cu bulgări de noroi!...\n\nNoi suntem morți...\nȘi totuși, când pornim\nSpre lumea voastră - lumea celor vii -\nÎn negrul gol al craniilor reci,\nNoi,\nCa și voi,\nLa fel simțim\nVibrațiile-acelor armonii\nCe-nsuflețesc tăcutele pustii\nÎn care voi ne-ați îngropat pe veci!\n\nNoi\nMulților ce nu ne-au înțeles\nLe vom ierta - căci suntem morți acum.\nIar celor ce pășesc pe-al nostru drum\nLe vom fi frați!...\nO! fraților, cântați -\nCăci noi de-aci din groapă v-ascultăm!...\n\nCântați frumosul îngropat de-acei\nCe n-au putut să-l renvieze-n vers,\nCutreierați întregul Univers,\nȘi-n cântecele voastre îngropați\nToți vechii Zei!\n\nIar mâine-n zori, de-o fi să ne întâlnim\nPe-albastrele cărări, de unde azi\nNoi vă privim -\nO!... Mâine-n zori, de-o fi să ne-ntâlnim,\nVă vom primi cu brațele deschise,\nȘi-obrajii voștri,-adeseori scuipați,\nI-om săruta -\nCăci voi ne sunteți frați!...|3213
Eusebiu Camilar|Tinerete|Mã vãd ca printr-o ceatã departe în trecut,\nLa deal abia urnindu-mi opincile de lut,\n\nDar adunând luminã din astrele ce pier,\nÎn amfora din pumnii tinuti mereu spre cer!\n\nAdeseori simt timpul rozând cu dalta sa.\nO iarnã fumurie va prinde-a se-ndesa,\n\nDar îmi încerc puterea cu-atlanti si cu ciclopi,\nCât vor sui spre ceruri monumentalii plopi…\n\nSprâncenele din arcul trufas au mai cãzut,\nSi unele iluzii abia dac-au tinut\n\nCât scrie porumbelul pe ceruri un suis,\nCât zborul unei berze spre alt acoperis,\n\nCât undele grãbite în vaduri se rãstorn,\nSau numai cât dureazã ecoul unui corn\n\nDar eu, precum oierii din timpuri m-au durat,\nDe când mã stiu, cu-acelasi avânt mi-am mãsurat\n\nSperantele, cu plopii monumentali, ce vor\nCândva s-atingã cerul cu vârfurile lor.|605
Nicolae Labiş|Și...|Și dragostele noastre\nDospiră în venin -\nPrea mult le contemplasem\nCa pe-un decor străin,\n\nLe-am aspirat parfumul,\nAromele le-am supt,\nDar din greșeală tristă\nPetalele n-am rupt.\n\nNicolae Labiș - DESCRIEREA CHIPURILOR|3725
Ilarie Voronca|AAAA AA AAAAA AAAA E EEEEEE EEEEE EE|toate orificiile sunt contoare electrice\nAgamemnon: vă spun că e extraordinar\ncutia asta urinează gramatical\ngrilajul incognito violonist encrier trece\nîn eprubetă cronometru poartă favoriți\nHerrogott est un grand tricheur\nîn pilulă a sunat mezzanotte\nclapa tremură în armăsar ce\nfervent locomotiva și-a șters\nroțile de preș vagon restaurant\ne o frază politicoasă\nvictor brauner donville stephane\nroll micznik gehen spatzieren\nemisar oferă ocaziune albastră manometru\n\nEdiție specială elevator victor brauner oxidat\ninterbancar calculează glasul în ambalaj\nanuar bandajează timbru poștal\ncreier automat mestecă injector aperitiv\n\nstradioN erasmic debleiat meridiany intestin\nafiș cântă în mi bemol amiral numără inevitabil & Co.\npian cauciuc împarte salariu submarin avion\nsubt umbrelă oferit în gradație miracol intermediar\nventilator face gimnastică pe un abonament cl. II-a forestier\nWagon-Lits sare de la etaj dezinfectant\nformulează strigăt numerotat ipoteză cablu FEROWATT\nalmanah își face plimbarea stilizat succede funcționarism\nPOSTE-RESTANTE luna în ambalaj mașinist bisturiu\nține minte docent pe acoperiș incandescent fredonează\nîn album geografic fox-trot aici oprire facultativă\nsângele hipic pentru carburator ambulant extaz\nîn arteră galop anunță subteran pijama\ndizolvă plămân în vermut bilanț aforism\nasasinatul 315 veston electric colecționează mărci|3001
Emil Botta|Strofă ultimă|Dimineața\ncând a venit medicul închisorii\nera prea târziu.\nTrupul lui Ion\nse crispase pe scândurile patului.\nSpumă verde se ivise în colțul gurii.\nA început să râdă de Sultana\ncă nu știe să facă pașii la horă.\nPe urmă a înjurat boii\ncare întârziau la jghiab\nși a murit.|591
Adrian Maniu|Sufletul amantului sinucis|"Sufletul amantului sinucis\nbătu la porțile raiului.\nȘi vămile cerului s-au deschis.\n\nSufletul era trist, inima lui, tot rănită.\nDumnezeu, cu dulceața graiului,\ni-a zis: ""Multe ți se vor ierta, pentru o iubită.\n\nVino în grădina crinilor,\nuită-i glasul, ascultând cântecele îngerești,\nfocul stinge-ți în măreția luminilor.”\n\nSufletul amantului a răspuns:\n""Să-mi uit dragostea? Glumești.\nRaiul pentru asta nu e de-ajuns.”\n\nSufletul amantului sinucis\navea o rană, purpurie floare,\ncare se scutura, sânge în abis.\n\nNecuratul ridică ușa iadului:\nfocul torturei ardea ca un soare\nîn cazane cu smoală și din torțele bradului.\n\n""Vino, suferința te răsfață”,\nrăcni Satana, arătându-i chinuiți\ncu mâini arse și priviri de gheață.\n\nSufletul amantului a zâmbit:\n""Prea mici suferințe promiți\ncelui de ea neiubit.”\n\nFrumoasei care nu mă cunoștea i-am scris\npovestea plină de nevinovăție,\nașa cum a fost — și cum e și o să mai fie\nsufletul amantului sinucis."|45
Leonid Dimov|Fugă|În cetăți de piatră cu cer de cărbune\nFluieră grilajele sub mai multe lune,\nTe-am strâns în palmă și te-am făcut mică,\nFierbinte-n căușul cu țară peltică\nSă-ți răsucești coapsele prin visuri arse\nGâdilând burice de degete-ntoarse.\nSimt cum râzi în pumn ocrotită\nȘi linia vieții o șerpui grăbită,\nAi scos călâile din cuibul de piele\nSă le-nțepe gerul de după zăbrele.\nCând alerg, uriaș, prin cetăți străine\nDucându-te, pasăre-n pumn, pe tine.|3244
George Topîrceanu|Distih eroic|Plop tânăr, încrustat în miezul verii,\nCu ramuri vii și frunză sclipitoare,\nCând râul vântului te scaldă,\nÎnvață-mă să râd ca tine-n soare,\nSă-i sorb lumina caldă.\n\nPlop negru, încrustat în ger\nȘi-ncremenit sub lună\nCu rămuriș de zgură și de fier...\nÎnvață-mă să uit lumina verii\nȘi-n câmp silhui\nSă dau tristețea mea tăcerii\nȘi gândurile mele nimănui...|696
Radu Gyr|Zarca|Putrezim de doi ani\nîn găuri de soboli, de guzgani.\nNici țânci, nici neveste, nici mume\nn-au fost niciodată pe lume.\nPoate nici n-am fost mai-nainte\ndecât tot strigoi, tot morminte,\ncăci până la noi nu răzbate\nnici vremea târâtă pe coate;\nnici geamătul n-are putere.\nsă bea din noi sânge și fiere.\n\nVântul nu ne mai miroase\npielea-mpuțită pe oase\nși șoaptele subpământene\nduhnind a cangrene.\nPloșnița noaptea nu ne mai suge,\nlibarca fuge.\nPână și muștele albastre\nau fugit de cadavrele noaste.\nSingur în prag - temnicerul\nCu rânjet ca fierul,\ncu ocara în ușă\nca o țepușă,\ncu o grozavă sudalmă,\npeste ochi ca o palmă.\n\nToate ni-s aburi și ceață -\nși umblet, și umeri, și obraz\ns-au tras ca un fum, ca un gaz.\nNe-au mai rămas doar guri uriașe\nsă-nghită păduri și orașe.\nPutrezim de doi ani\nîn găuri de soboli, de guzgani.|4085
Ion Minulescu|Pianissimo|S-a-nserat...\nNu se mai vede pe covoare\nNici o floare...\nÎn bogatele-ţi inele\nNu mai suferă - vasal -\nNici un suflet mineral,\nNici un gest de mâini rebele\nNu mai turbură-nserarea\nCe-ascunde-ntre perdele\nSugrumându-şi respirarea\nPe tablouri,\nPe icoane,\nPe oglindă,\nPe sofa\nŞi pe roşia lalea,\nÎncrustată,\nCa o pată\nDe amurg, pe gura ta...\n\nÎntre noi şi restul lumii\nS-a lăsat ca o cortină\nAgonia unei dâre de lumină...\nHai să punem capăt glumei\nŞi, sub braţele troiţei olteneşti de la\nCorcova,\nHai să ne iubim în cinstea\nLui Giacomo Casanova!...\n\nS-a-nserat...\nNu se mai vede pe covoare\nNici o floare...|3180
Magda Isanos|Dragostea|Dragostea care ne purta pe noi\nnu ştia de amintiri şi strigoi.\nVenea din pământ, din ape,\nporuncindu-ne să ne ţinem aproape.\nŞi-avea puterea plantelor tăcute,\nde multe ori în jurul trunchiului\npetrecute.|1028
Leonid Dimov|Viața|Mai făcând o milă,\nMai luând o măslină,\nAristotel ajunse să vină\nAcolo unde nu avea de ce veni\nPentru că totul e noapte și zi.\n\nNădăjduiesc că nu credeți că această\nFilosofie mai mult sau mai puțin iconoclastă\nVoiesc a o vă povesti chiar acum\nCând chiparoșii se-ndeasă de parfum,\nIar frunzele ruginesc ulucii.\n\nNu! Priviți cum se scarpină năucii\nDe crocodili considerați sacri\nÎn smârcurile pentru simulacri\nDe culturi cu zodie neprihănită.\nVeniți să luați sare și pită!|3260
Adrian Păunescu|Melci între noi|Mă mai încearcă noaptea la fereastră\nȘi vântul se răzbună pe zăvor,\nAici vom îngropa iubirea noastră\nLa rând și ea cu toți acei ce mor.\n\nȘi-o să ne cadă peste pleoape ploaie\nȘi lacrimile se vor confisca,\nDar vezi că toată ploaia azi a ta e\nAșa cum până ieri a fost a mea.\n\nTu plângi din turnuri și din catedrale\nȘi în potopuri stranii te răzbuni\nȘi piersica întruchipării tale\nÎmi cere ochii treji și dinții buni.\n\nAm să te mușc neiertator, de moarte,\nÎn toiul ploii ce mi te-a promis\nȘi-ți voi transcrie sângele în carte\nLa beregata piersicii din vis.\n\nDar nu, rămâi acolo unde nu e\nDecât raport normal, decât atât,\nȘi unde melcul mult mai grabnic suie\nCa bietul vostru gând abia târât.\n\nȘi melcii din grădină după ploaie\nÎncep să urce umezi, suspiciosi,\nPrecum și firea ta se încovoaie\nȘi inima într-un fetiș ți-o coși.\n\nZăvorul simte vântul de afară,\nEu nu mai sunt, am obosit de tot\nȘi am uitat cum poate să mă doară,\nȘi am uitat aproape tot ce pot.\n\nSunt niste lacrimi mari peste umbrele,\nEu cad în calea lor, cum și tu cazi,\nPrin lacrimile tale și-ale mele\nOr să ne urce melcii pe obraz.\n\n11/12 aprilie 1987\n(Viața mea e un roman, 1987)|4519
Virgil Carianopol|Când|Când vrei să vezi prin timpul ce desparte\nŞi nu mai poţi străbate de desiş,\nÎnchide ochii şi-ai să vezi departe\nCe nu mai poţi vedea cu ei deschişi.\n\nCând vrei să fii de depărtări aproape\nŞi nu mai poţi, oricât ţi-ar fi de greu,\nTe depărtează şi mai mult de toate,\nCă depărtarea-apropie mereu.|4320
Octavian Goga|Trecutul|S-abat mustrări din altă vreme,\nDin vremea când nu ne ştiam,\nŞi vin pe nume să mă cheme,\nSă-mi strige nopţile la geam,\nCa o pădure de blesteme...\n\nTrecutul tău de-odinioară,\nPrăpastie cu multe guri,\nCu întrebări ce mă-nfioară,\nCu şerpuiri şi cotituri...\nTrecutul, nesătulă fiară...\n\nTrecutul, umbră vinovată,\nTâlhar scăpat de sub zăvor,\nDin cripta lui întunecată,\nSe furişează, călător,\nŞi lângă patul meu s-arată.\n\nTrecutul, cioclu de morminte,\nSinistru oaspete de-amurg,\nNeguţător de jurăminte,\nDin haina-i ciuruită curg,\nDrept zdrenţe, -aducerile-aminte.\n\nEl vine tainic să dezgroape\nTot ce-am închis în ţintirim,\nNe-aduce lacrimi în pleoape...\n- Dă-mi mâna ta, să-l gâtuim,\nTrecutul, când îl simţi aproape...|3783
Nichita Stănescu|Cum se sfârşeşte o armată|La început generalul\nnumit în limba latină Imperator\nmai apoi, căpitanii\nnumiţi în limba latină centurioni\ndupă ei rănile în defilare\ndupă rănile în defilare\nprada de război:\n\ntimpul ucis în sufletul barbarilor\ndupă timpul ucis în sufletul barbarilor\nînşişi barbarii\ndupă barbari, barbarele\ndupă barbare, plozii\ndupă plozi, jucăriile\ndupă jucării, jocul\ndupă joc, iluzia timpului\ndupă timp, iluzia iluziei timpului\ncuvântul cu belciug la bot.|1395
Cincinat Pavelescu|Cântec de primăvară|Visând la ochii dulci ai dragii mele,\nAm aruncat, spre casa ei trecând,\nÎntr-un mănunchi, albastre viorele\nȘi dorul meu turburător de gând.\n\nUn stol de rândunici gălăgioase\nL-au prins din zbor și-acum, în adevăr,\nÎți bat în geamuri, vesele, să-ți lase\nAmoru-n gând și florile în păr!|313
Nichita Stănescu|Aşteptare|Tăceri stridente, trotuarele înghețate, rebele,\nÎși amintesc pașii din ele.\n\nSurâsul tău amărui, funigel\nPlutește-n amintiri, stingher.\n\nFuri azilnici se scurg\nÎn cenușa vărsată de-amurg,\nFluturându-și cenușii comorile\nMonezi cad din turn orele\nPe-acoperișurile sticloase și se duc, se duc\n\nNu știam că merg prin materie năuc\nŞi că iarna își flutură cenușie\nTăcerea stridentă; strada pustie.\n\nNu mai vreau să vii.\n\nSe surpă schelării și cad\nAiurea, cu trosnet surd de brad.\nZidurile rămase departe\nÎși răvășesc în mine ferestrele sparte.\n\nLiniile se despletesc și curg\nÎn cenușa risipită în amurg\nŞi vântul rece, vântul oarecare\nMonezi de aer zvârle pe trotuare.\n\nCopacii te-au pierdut din ramurile goale\nFrunză hohotită, pe șanțuri, canale\nPrivirea ruptă de pleoape către ei\nCa niște funigei plutește, vineți funigei…\n\nTăceri stridente, trotuarele înghețate, rebele\nÎși amintesc pașii din ele...|1343
Marin Sorescu|Comoditate|Ma batea prea tare soarele,\nSi te-am pus in geam\nCa pe-o hartie albastra.\n\nMa batea prea tare gandul,\nSi te-am pus\nIn dreptul fruntii\nCa pe-o icoana\nFacatoare de minuni.\n\nMa batea prea tare moartea,\nSi te-am pus in dreptul inimii,\nCa pe-un paravan\nDe dragoste.\n\nAcum, ca pleci,\nMa vor disputa cu o furie inzecita\nSoarele, gandul,\nSi moartea.\n\nCa pe Homer\nCele sapte cetati.|2570
Radu Gyr|Căminul|Slăvite-n veci să fie alba tindă\nfereastra unde râde-un corcoduș\nși bunul prag al primitoarei uși\ncu brațe dulci ce-așteaptă să cuprindă,\n\nși pașii moi și lini ca un arcuș\nși mâinile ce prânzul vin să-ntindă,\ntu, lună, care tremuri în oglindă,\nTu, candelă, tu, pernă, tu, culcuș.\n\nȘi lăudate fie și pridvorul\ncu cuib de rândunică sub olan,\nși sânul maicii darnic ca izvorul\n\nși leagănul sub lampa din tavan\nși clipa-n care-ți gângure odorul\nîntâile fărâme de mărgean.|3844
Radu Gyr|Rondelul unui parlagiu|El șterge liniștit toporul,\nșoptind un cântec, un crâmpei.\nUn rug de junci și de viței\naprinde-n flăcări abatorul.\n\nÎn prag, un cer de porumbei\nși-a-nzăpezit o clipă zborul.\nEl șterge liniștit toporul,\nșoptind un cântec, un crâmpei.\n\nȘi cum se uită după ei,\nzâmbește lung și alb ca dorul\nși sfânt, ca florile de tei.\nȘoptind un cântec, un crâmpei\nel șterge liniștit toporul.|4024
Ion Minulescu|Nihil|Din Orientul plin de soare,\nDe flori,\nDe fructe aromate\nȘi de povețti neterminate,\nDin Orientul plin de soare\nȘi maladii molipsitoare,\nÎn portul ce-și deschide rada\nCa două albe maxilare\nCe-așteaptă să-și înghită prada\nCotidiană de vapoare -\n\nDin Orientul plin de soare\nȘi din bogata lui risipă\nÎmprospătată zi și noapte -\nDe ani de zile nu mai vine\nNimic,\nNici flori,\nNici fructe coapte\nȘi nici tutunul blond de pipă\nStropit cu apă de smochine...\n\nDe ani de zile nu mai vine\nNimic din Orient\nÎn zare\nConvalescențele marine\nPlutesc în ritmuri funarare,\nPlutesc aducerile-aminte,\nCu legendarele dezastre,\nIar noile presimțeminte\nCe-apar din golurile-albastre,\nSchițează în nedumerirea\nNecunoscutului din larg\nUn gest ce-amână-n veci fantoma\nMultașteptatului catarg.\nȘi grave ca niște Sybile\nCe rătăcesc pe Euxin\nRostesc:\n- Trec zile după zile\nȘi-argonauții nu mai vin.|3166
Adrian Păunescu|Copilărie neștiutoare|Dacă știam că sunt făcut din molecule,\nmă zbăteam să ajung\nrăzboi atomic.|2217
Tudor Arghezi|Binecuvîntare|Dormiţi, dormiţi !\nHipnoza nopţii suflă boare\nÎn muşchii voştri veştejiţi\nŞi mîine veţi avea izvoare\nDin spor, pămîntul să-l stropiţi\nCu bale călătoare.\n\nDormiţi, dormiţi,\nCăci legea o citeşte cariul\ncînd voi sînteţi încremeniţi\nŞi-n ţeasta voastră-şi zvîrlă zarul\nSatan, cu ochii buimăciţi,\nNoroc ! Fiţi fericiţi !\n\nDormiţi, dormiţi,\nÎn monarhia minerală,\nCu-obrajii, sterpi şi gălbejiţi,\nLipsiţi de carnea triumfală,\nCu care, morţi, vă-nsufleţiţi\nO zi şi-o viaţă goală.\n\nCei umiliţi în trudă şi-n răbdare,\nPribegii, robii şi sihaştrii,\nBătuţi de-a lunii vînătă dogoare,\nAşteaptă stolul şoimilor albaştri.\nJudecători, stăpîni şi-ndreptăţiţi,\nVoi sunteţi beţi. Dormiţi, dormiţi !\n\nŞi însumi bine-vă cuvînt.\nCăci e nevoie de pămînt\nSă vă-nmulţiţi,\nSă ne-apăsaţi şi să ne-nlănţuiţi,\nŞi veacuri oarbe să clădiţi,\nDormiţi, dormiţi !|4113
Adrian Păunescu|A nu știu câta toamnă|Din nou, probabil, s-a-ntâmplat ceva\nÎn tot mai scunda sângelui cascadă\nȘi frunzele au început să cadă\nA nu știu câta oară-n viața mea.\n\nÎngână surdomuții o baladă,\nSub tragicul refren de cucuvea\nȘi n-am să pot vreodată număra\nAceste frunze care mor grămadă.\n\nFrunzișul lumii pare-un ceas din turn\nCe varsă, înainte ca să moară,\nÎntreaga lui morișcă tutelară\nȘi timpul colorat diurn-nocturn.\n\nÎn gură și în ochi, și-n buzunare,\nPort gust amar de vară care moare.\n\n24 septembrie 2004\n\n(Copaci fără pădure, 2006)|4381
Costache Ioanid|Săniuţă|Zboară, zboară săniuţă\npe zăpadă lină.\nDealu-ntreg şi potecuţă\nde copii sunt pline.\n\nUnii zboară ca săgeata,\nalţii-n joc se-adună.\nCu obrajii ca muşcată,\nrâd cu voie bună.\n\nDe pe crengi de brad, poznaşii\nneaua-n drum o sfarmă.\nFug în codru iepuraşii\nsperiaţi de larmă.\n\nVântu-aleargă-n munţi, pe coame,\nsclipeţ alb să cearnă.\nCâte daruri ne-aduci, DOAMNE,\nchiar şi-n miez de iarnă!\n\nAMIN|2809
Gellu Naum|Când ne vârâm sub saltele|Când ne vârâm sub saltele\ntrece un lup departe în noi\nse duce până la pod și se întoarce\ne mult de când îl știm dar să lăsăm\nși nu mai ofta că n-ai nimic de pierdut\nlumina moare lipită de zid și începe\nderuta fără motiv fără evenimente\nîncep obscurele aspirații și spaimele\ntresărirea formelor într-o implacabilă geometrie\nîncepe un timp al lucrurilor monoton și spectral|4645
Nichita Stănescu|Apa vorbirii|Câteodată însuşi cuvântul se împietreşte\nîn timp ce timpul împietreşte.\nCâteodată ţi se face dor\nde visul cu stele al altcuiva.\nCând un adolescent sărută o adolescentă\nscuipă-ţi ochii cu care-i vezi\nşi răsare-ţi inima\nşi umple-ţi-o cu viaţa altora\ncum soarele umple întunericul\ncu lumină.|1330
Lucian Blaga|Și totuși|... Și totuși s-a-ntîmplat… și-ți surîdea în față bucuria\nDe -a te vedea învinsă ...\nCum ne-adînceam în umbrele de noapte\nAle castanilor cu boltituri de templu - dintr-un felinar\nCurgea în calea ta și-a mea - lumina -\nCa mierea dintr-un fagure de aur ...\n... Și totuși s-a-ntîmplat minunea,\nC-am stors izvor de patimi\nDin ochii tăi,\nCum sfinții de pe vremuri\nScoteau din stîncile pustiului izvor de apă vie ...\n... și totuși ți-am tivit cu sînge buzele frumoase.\n\nLucian Blaga - POEZII -1982|3383
Adrian Păunescu|Insuportabil, gândul|Îmi trăiesc nevrozele de-a rândul,\nMă complac în fiece prăpăd,\nMă gândesc mereu la ce nu văd,\nCel mai greu de stăpânit e gândul.\n\nChipul tău în mintea mea purtându-l,\nCu iluzii moarte mă îmbăt,\nNu te pot aduce îndărăt,\nÎntre noi s-a așezat pământul.\n\nDoamne, ia-mi, pe restul vieții, gândul.|4501
Radu Gyr|Metamorfoze|Privesc portrete vechi. Sunt oare eu?\nObraji suavi zâmbindu-mi dintre perne,\nZări, zboruri, munți, oceane — baliverne\npitite sub tunica din liceu.\n\nO junglă de azur, aici, se-așterne\nsub pași, iar colo-n ochi un alizeu.\nAlături, fruntea tânără de zeu\nîmi fulgeră pe întrebări eterne.\n\nÎntr-un portret citesc pe Turgheniev,\niubesc Ysolde-n celelalte poze.\nÎn care veac, în ce străfund de ev?\n\nȘi, totuși, un parfum de tuberoze\nși-același vis din ochii de elev\npalpită încă și-n metamorfoze.|3945
Radu Gyr|Aiudule, Aiudule|Aiudule, Aiudule, temniță cruntă,\nCu noapte lungă și zi măruntă -\nfoamea-i mireasă și moartea-i nuntă,\nAiudule, Aiudule, temniță cruntă!\n\nAiudule, Aiudule, temniță cruntă!\ntânăra tâmplă o faci căruntă,\numărul gârbov, inima ciuntă;\nAiudule, Aiudule, temniță cruntă!\n\nAiudule, Aiudule, temniță cruntă!\nLumea e largă, viața măruntă,\nbezna ta dură trupuri mănâncă.\nAiudule, Aiudule, temniță cruntă!|3817
Nichita Stănescu|Întrebări|Trăim un prezent pur?\nA trai inseamna timp?\nTimpul este tot ceea ce nu înţelegem?\nTimpul este tot ceea ce nu suntem noi?\nExistă timp acolo unde nu este nimic altceva?\nTimpul este fără să fie?\nTimpul este însuşi Dumnezeu?\nInima mea bate în timp?\nSunetele, mirosurile,\npipăitul, gustul, vederea\nsunt chipuri ale timpului?\nTimpul este legat de lucruri?\nTimpul este legat de cuvinte?\nGândurile sunt timp?\nTimpul este însuşi Dumnezeu?\nA fi, înseamnă timp?\nA avea, înseamnă timp?\nCeasurile sunt bisericile noastre\nde mână sau de buzunar,\nde perete...\nNe rugăm luând cunoştinţa\nde bataia lor înscrisă pe cadrane...|3578
Ştefan Octavian Iosif|Cântec de leagăn|O grădină îngeri meșteri\nZugrăvit-au la fereastră,\nȘi e frig în casa noastră,\nCa subt bolta unei peșteri\nDormi, copile, dormi!\n\nVântul în ogeag suspină,\nMișcă-ntruna clampa ușii;\nAmorţit-au greieruşii\nSub căuşul de făină —\nDormi, copile, dormi!\n\nCe ridici mânuţa mică?…\nFulgii albi de nea se scutur:\nPeste cap îți zboară-un flutur,\nCiripeşte-o rândunică…\nDormi, copile, dormi!|1876
Lucian Blaga|Parintii|Coboara-n lut parintii, rand pe rand,\nin timp ce-n noi mai cresc gradinile.\nEi vor sa fie radacinile,\nprin cari ne prelungim pe sub pamant.\n\nSe-ntind domol parintii pe sub pietre,\nin timp ce in lumini mai adastam,\nin timp ce fericiri ne-mprumutam\nsi suferinti si apa vie pe la vetre.|994
Nichita Stănescu|Ausweis|Scot sângele ştampilat la vedere.\nMi se dă drumul.\nScot osul sculptat la vedere.\nÎntârzâi o secundă, dar mi se dă drumul.\n\nScot îndurătoarea limbă vorbită, la vedere.\nDicţionarele sunt pregătite, aşa că mi se dă drumul.\n\nDe ce vrei să treci, m-a întrebat moartea.\nSunt liber, i-am răspuns,\naşa că nu am chef să-ţi răspund.\nEa a stat un timp descumpanită,\napoi, mi-a dat drumul.\n\nAm pe mine toate ştampilele.\nDacă vreţi să ştiţi\neu, unul, sunt în ordine,\nmie mi se dă drumul.|3496
Dimitrie Bolintineanu|Muma tânără|"I\nLăutarii cântă hore graţioase;\nTinerii feciori\nCată după părul fetelor frumoase\nSă răpească flori.\nCa dulci fragi de câmpuri albele fetiţe\nDulce rumenesc,\nApărând cu mâna mândrele cosiţe,\nSărutări pe gură las de le răpesc.\n\nII\n- ""Dar tu, femeie tânără,\nDe ce stai gânditoare?\nÎn gene-ţi văz o lacrimă\nCa roua pe o floare.\nVezi! pruncul tău ne farmecă\nCu chipul său cel dulce;\nCa fluturul sub auru-i,\nEl sub cosiţă luce.\nDa' tu-l priveşti şi lacrima\nÎn gene-ţi străluceşte...\nO, spune, mumă tânără!\nCe cuget te răpeşte?""\n- ""Când ochii mei îl caută,\nEu cerc durere-amară,\nGândind că-n cursul anilor"|2842
Mihai Eminescu|De-oi adormi|De-oi adormi curînd\n În noaptea uitării,\nSă mă duceți tăcînd\n La marginea mării.\n\nNu voiu sicriu bogat,\n Făclie și flamuri,\nCi-mi împletiți un pat\n Din tinere ramuri.\n\nSă-mi fie somnul lin\n Și codrul aproape,\nLuceasc-un cer senin\n Pe-adîncile ape,\n\nCare-n dureri adînci\n Se nalță la maluri,\nS-ar atîrna de stînci\n Cu brațe de valuri,\n\nSe nalță, dar recad\n Și murmură-ntr-una,\nCînd pe păduri de brad\n Alunecă luna.\n\nȘi nime-n urma mea\n Nu-mi plîngă la creștet,\nDoar moartea glas să dea\n Frunzișului veșted.\n\nSă treacă lin prin vînt\n Atotștiutoarea,\nDeasupră-mi teiul sfînt\n Să-și scuture floarea.\n\nCum n-oi mai fi pribeag\n De-atunci înainte,\nM-or troieni cu drag\n Aduceri aminte,\n\nCe n-or ști că privesc\n O lume de patemi,\nPe cînd liane cresc\n Pe singurătate-mi.|1122
Marin Sorescu|Bocca di leone|Leul stă cu gura căscată\nŞi aşteaptă ori, să-mi bag capul,\nOri să-i dau o poezie.\n\nNu le mai dau poezii,\nDobitoacelor astea sinistre,\nCu inima de piatră,\nCă le-nghit pe nerăsuflate,\nPe nemestecate.\nMai bine îmi vâr capul?\n\nDar, oare o fi bine?\nMai bine o poezie, decât să-mi vâr capul...\nMai bine o poezie.\n\nLumea trece şi furişează câte-o scrisoare\nSe uită în jur\nDacă n-a observat cineva,\nCa ucigaşul când dă otrava.\n\nFăţiş, eu stau îndelung\nŞi-i vâr în gură poezii,\nUna după alta,\nPărerile mele contra mea...\n\nApoi contemplu de la distanţă\nPuntea suspinelor\nŞi canalul, pe unde va trece\nInevitabila galeră.|2557
Ioanid Romanescu|A doua zi|M-am născut în octombrie patru,\ndar figurez în acte născut a doua zi,\nam așteptat scrisoare de la tine,\ndar a venit abia a doua zi,\neram sărbătorit, am foarte mulți prieteni,\ndar ei și-au amintit abia a două zi,\npe masa doctorului am pus flori,\ndar am primit un zâmbet abia a doua zi,\nde câte ori vorbesc sunt o fantomă\npentru că sunt văzut abia a doua zi,\ncu toate-am vrut să mântui brusc\nși încă mai amân pentru a doua zi,\nchiar și aceste versuri le-am scris mâine\npentru că mâine e a doua zi,\na doua oară nu mai vin pe lume, însă a doua oară voi trăi.|788
Nichita Stănescu|Cântec (2)|Tu ai un fel de paradis al tău\nin care nu se spun cuvinte.\nUneori se misca dintr-un braț\nși cateva frunze iți cad înainte.\nCu ovalul feței se stă înclinat\nspre o lumină venind dintr-o parte\ncu mult galben în ea si multa lene,\ncu trambuline pentru saritorii în moarte.\nTu ai un fel al tău senin\nde-a ridica orașele ca norii,\nși de-a muta secundele mereu\npe marginea de Sud, a orei,\ncând aerul devine mov și rece\nși harta serii fără margini,\nși-abia mai pot rămane în viață\nmai respirănd, cu ochii lungi, imagini.|1360
Nichita Stănescu|Umbra ta…|Iată, corzile stelelor vuiesc\nlumesc, nelumesc\nUite, semne se-arată în lume\nbune, nebune\nŞi tu, ce mai faci, dragostea mea?\nUmbra ta, spune-mi-o, cărui\ns-o dărui, s-o nărui?…|1593
George Topîrceanu|Doamnei Aftalion|Declar aici că, prin telepatie,\nO mână delicată mi-a trimis\nŢigări şi zece lei într-o cutie —\nŞi pentru toate astea dau în scris\n\nCă orice floare poate fi plantată\nÎntr-un pământ străin — dar, în sfârşit,\nEa n-o să-şi uite patria vreodată, —\nGrădina mândră-n care-a răsărit...\n\nDeci pentru mine are importanţă\nNu darul, ci pornirea care dă.\nDe-aceea, scumpă doamnă, vă rog să...\nSă nu-mi luaţi poezia drept chitanţă!\n\nVă dau şi eu în schimb aceste glume, —\nPrimiţi-le c-un zâmbet, doamna mea...\nCea mai frumoasă fată de pe lume\nNu dă decât ce are... chiar când vrea!|697
Cincinat Pavelescu|Citind romanul|Nu-și amintește să fi plâns,\nSimțindu-și inima cum bate...\nȘi mâini de dor înflăcărate\nNici un amant nu i le-a strâns.\n\nȘi nici părerile de rău\nSau vorba dulce, ruptă-n șoapte,\nN-a turburat în nici o noapte\nTăcerea sufletului său.\n\nAzi neaua vremii-i ninge-n păr,\nȘi-n ochi cu lacrime deșarte\nCe lacom soarbe dintr-o carte\nIspititorul adevăr!\n\nȘi melancolica bătrână\nCe nu știuse să trăiască,\nAr vrea-nainte să citească,\nDar cartea-i tremură în mână.\n\nÎși vede viața, an cu an,\nȘi-adânc suspin din pieptu-i scoate:\nAr fi iubit și dânsa, poate,\nCa eroina din roman!|321
Nichita Stănescu|Ce bine că eşti|E o întâmplare a fiinţei mele\nşi atunci fericirea dinlăuntrul meu\ne mai puternică decât mine, decât oasele mele,\npe care mi le scrâşneşti într-o îmbrăţişare\nmereu dureroasă, minunată mereu.\n\nSă stăm de vorbă, să vorbim, să spunem cuvinte\nlungi, sticloase, ca nişte dălţi ce despart\nfluviul rece în delta fierbinte,\nziua de noapte, bazaltul de bazalt.\n\nDu-mă, fericire, în sus, şi izbeşte-mi\ntâmpla de stele, până când\nlumea mea prelungă şi în nesfârşire\nse face coloană sau altceva\nmult mai înalt şi mult mai curând.\n\nCe bine că eşti, ce mirare că sunt!\nDouă cântece diferite, lovindu-se amestecându-se,\ndouâ culori ce nu s-au văzut niciodată,\nuna foarte de jos, întoarsă spre pământ,\nuna foarte de sus, aproape ruptă\nîn înfrigurata, neasemuită luptă\na minunii că eşti, a-ntâmplării că sunt.|3512
Nichita Stănescu|Cum să mă-nșurubez în aer?|Cum să mă-nşurubez în aer, pământule?\nCum să m-arăt din unghiul, al privirii,\ngândule,\ncu ce e mai puţin din mine dat pieirii?\n\nCum să m-arăt în trup pe care nu-l doresc\nneîntomnat şi-n azvârlire,\nplin de verdeaţă şi regesc\nşi armăsar păscând câmpii asire?\n\nCum să-ţi atârn de nară, logodit,\nşi sângelui tău să îi fiu nutreţ?\nCum să mă spulber din dorul gândit?\nŞi cum să-ţi fiu nepreţios, de preţ?\n\nPoate fiind?\nSau, poate nefiind?|1394
Vasile Alecsandri|Groza|"Galben ca făclia de galbenă ceară\nCe-aproape-i ardea,\nPe-o scândură veche, aruncat afară,\nDe somnul cel vecinic Groz-acum zăcea;\nIar după el nime, nime nu plângea!\n\nPoporu-mprejuru-i trist, cu-nfiorare,\nLa el se uita.\nUnii făceau cruce; alţii, de mirare,\nCu mâna la gură capul clătina\nŞi-ncet, lângă dânsul, îşi şopteau aşa\n\n""El să fie Groza cel vestit în ţară\nŞi-n sânge-ncruntat!\nEl să fie Groza, cel ce ca o fiară,\nFără nici o grijă de negrul păcat,\nA stins zile multe şi lege-a călcat!""\n\nUn moşneag atunce, cu o barbă lungă,\nLa Groza mergând,\nScoase doi bani netezi din vechea sa pungă,\nLângă mort îi puse, mâna-i sărutând,\nMai facu o cruce şi zise plângând:\n\n""Oameni buni! an iarnă bordeiu-mi arsese,\nŞi pe-un ger cumplit\nNevasta-mi cu pruncii pe câmp rămăsese.\nN-aveam nici de hrană, nici ţol de-nvelit,\nŞi nici o putere!... eram prăpădit!\n\nNu aşteptam altâ din mila cerească\nDecât a muri,\nCând creştinul ăsta, Domnu-1 odihnească!\nPe-un cal alb ca iarna în deal se ivi\nŞ-aproape de mine calul îşi opri.\n\n""Nu plânge, îmi zise, n-ai grijă, române,\nFă piept bărbătesc;\nNa, să-ţi cumperi haine, şi casă, şi pâine...""\nŞi de-atunci copiii-mi ce-1 tot pomenesc,\nOameni buni! de atunce în tihnă trăiesc.""\n\nŞi, sărutând mortul, bătrânul moşneag\nOftâ şi se duse cu-al său vechi toiag.\nIar poporu-n zgomot strigă, plin de jale:\n""Dumnezeu să ierte păcatele sale!"""|4261
Radu Gyr|Cântec pentru moarte|Fi-mi-ar moartea mea să-mi fie\nluntre dusă-n veșnicie.\nLuntrea serii cu urmuze,\nlegănată pe cobuze...\n\n\nFi-mi-ar moartea dor pe vale,\nbăltăreț pribeag în zale\nîncălțat pe-o stea sfioasă\ncu botfori de chiparoasă...\n\nLângă fruntea din țărână\nurcă, Doamne, o fântână;\nsolzi de cer, medalii sparte,\nochi ce plâng și după moarte.\nSomnul pieptului fă-l, Doamne,\nluminiș de flori cu goarne,\ngura lunii să-mi sărute\ncrini cu trâmbițe zăcute.\n\nSuie-mi umbra, dintre bozii,\npom gătit ca voievozii,\npiersic tânăr și subțire,\ncu beteală, ca un mire.\nLa cișmea fecior cu glugă\nsă-mi bea lacrima din tiugă.\nTinerețea și străinii\nde pe piept să-mi rupă crinii.\n\nÎnsă roada să mi-o strângă\nnumai dorul și să plângă,\ncu ochi verzi ca o lumină,\ncu lungi gene de mezină.|3849
Octavian Goga|Chemare|Sub zidul alb al mânăstirii\nUnde-ai închis un scump noroc,\nCu slovele muiate-n foc\nȚi-ai scris chemările iubirii...\n\nEu le citesc... și dintre șire\nȚi-aud chemările de dor\nCa fulgere ce cad din zbor\nSpre turnul vechi de mânăstire...\n\n(volumul Din larg)|3739
Magda Isanos|Veac de sange|"Veac de sânge si zgurã, vâlvâtaie de urã...\nMinciuna-i stãpânã, urlã urât si ne-ngânã.\nNu mã tem sã strig si sã chem, în numele vietii,\nîn numele diminetii ce va sã vinã, din ruinã,\nca o nouã religie, caldã luminã...\nStriga-n câmpii Dumnezeu:\n""Cain, ce-ai fãcut cu fratele tãu?""\nSi spicele de grâu se plecau si murmurau:\n""L-am vãzut, l-am vãzut pe Abel, în tãrânã cãzut..."""|1072
Camil Petrescu|Trecutul|Ci dincolo de zona blestemată-a morţii,\nPeste cătunele încremenite de pe vale,\nDeparte peste albe culmi,în fund departe,\nMai departe decât chiar depărtarea\nEşti tu,\nE lumea existenţei tale,\nDe care nu,oricât de-adâncă zarea\nMă desparte,\nCi infinitul fără sprijin,fără toarte\nÎl urcăm învinşi,învinşi îl coborâm.\n\nCăci de acest metal,\nTăios şi imaterial,\nÎn fiecare clipă sufletu-mi sfărâm.\nŢi-adeseori,\nPrivind sfios prin tainicul crenel de lut,\nCa printr-un ochi de geam,\nÎmi pare\nCă printr-un magic dioram\nPrivesc alt tărâm.\n\nEşti tu acolo…\nO,numai dacă mai trăieşti,\nCăci nici un semn de-acolo nu ne-ajunge,\nNici veşti,\nNici păsări,\nNici un călător\nNu vine de la voi rătăcitor,\nCi numai nevăzute priviri,\nExplozii de obuze şi de mine\nRopote de gloanţe.\n\nEşti tu acolo!|281
Mihai Eminescu|Milly|Din Berlin la Postdam merge\nDrum de fier, precum se știe,\nDară nu se știe încă\nC-am luat bilet de-a trie.\n\nC-am plecat de dimineață\nCu un taler și doi groși...\nȘi de gât cu blonda Milly,\nCu-ochi albaștri, buze roși.\n\nZice Brahma, tata Brahma,\nCum că lumea asta nu e\nDecât arderea-unei jertfe\nÎntr-o vecinică cățuie.\n\nAm aprins și eu luleaua\nȘi jertfesc lui tata Brahma,\nLângă mine-un șip cu Kummel\nȘi-o bucată de pastramă.\n\nZice Brahma, tata Brahma,\nCum că omul e-o maimuță,\nAm umăr de maimuțoi,\nMilly-nsă de pisicuță.\n\nȘi mă urc în tren cu grabă,\nCu o foame de balaur,\nÎntre dinți o pipă lungă,\nSubsuori pe Schopenhauer.\n\nȘi-acum șuieră mașina,\nFumul pipei lin miroasă,\nSticla Kummel mă invită,\nMilly-mi râde. - Ce-mi mai pasă!\n\n1873|1182
Tristan Tzara|[soră de caritate]|Soră de caritate ești bună și te rogi la icoană\nSpune pentru mine o rugăciune\nE rău să fii bolnav și e toamnă\nÎngrijește-mă bine pentru că iubita care vine la spital\n\nCu prăjituri și vorbe bune, mă așteaptă\nȘi-a pregătit pentru mine flori acasă, pe masă\nO, sînt slab și sînt Isus\nInima se ridică sus, și citesc o carte înțeleaptă.\n\n\nSoră de caritate,\nIubita pe care o vezi și care e atât de frumoasă, mi-a spus\nCă ești bună și că o să te cheme la noi acasă\nEu o să cânt la pian, o să citesc poezii și o să-ți spun să mai vii\n\nSînt sărac(e-adevărat!) și tac pentru că doctorul nu-mi dă voie să vorbesc\nDar când o să mă însănătoșesc, o să-ți dau flori și o să te iubesc*\n\n(Nu-i așa că mă asculți.) Sînt creștinul ortodox\nStau în pat și mă întreb dacă afară e timp frumos\nDurerea mea e așezată în rânduri\nDespărțite în imagini ce-or să fie și în gânduri\nNoaptea asta dacă o să fie tot ca ieri\nO să plâng încet în pernă, și o să mor poate, și o să am dureri\nO nocturnă se termină în natură ca o pasăre cântând\nȘi Hamlet din sufletul meu tremură că-i frig și vânt.|4109
Alexandru Philippide|Crinul|Paharnic alb, Crin blând, domol îmi varsă\nParfumul tău, căci inima mi-e arsă.\n\nMireasma ta puternică şi moale\nÎmi dă fiorul sânurilor goale\nDe pe vitralii,\nScăldate-n adieri de evantalii.\n\nMiresme moi ca mâinile, mărunte\nCa zâmbetele, lunecaţi pe frunte;\nÎn jurul meu plutiţi ca nişte ape;\nLăsaţi pe ochi molatice pleoape,\nPe buze albe sărutări, pe gene\nOdihna unui vis, şi ca un zbor\nRăcoritor\nDe albe pene,\n\nÎnvăluiţi-mi fruntea c-un fior.\nAlb menestrel al lunei, sprinten Crin,\nÎndeamnă gândul meu spre visuri bune,\nDe visul rău mă vindecă deplin,\nÎn suflet dezmierdări de gheaţă-mi pune.\n\nDin furca ta să torc un alb fuior\nDe moi miresme-n albă despletire,\nSă simt în mine ca o fulguire\nCum se destramă albul tău fior.\n\nÎnspre apus fereastra s-a deschis.\nCovorul, molcom lac de lână moale,\nRăsfrânge-amurgu-n cutele-i domoale.\nDin furca ta torc alb fuior de vis.\n\nÎn suflet dezmierdări de gheaţă-mi pune,\nDe visul rău mă vindecă deplin,\nÎndeamnă gândul meu spre visuri bune,\nAlb menestrel al lunei, sprinten Crin.|2707
Nichita Stănescu|Hieroglifa|Ce singurătate\nsă nu înţelegi înţelesul\natunci când există înţeles.\n\nŞi ce singurătate\nsă fii orb pe lumina zilei,-\nşi surd, ce singurătate\nin toiul cântecului.\n\nDar să nu-nţelegi\ncând nu există înţeles\nşi să fii orb la miezul nopţii\nşi surd când liniştea-i desăvârşită,-\no, singurătate a singurătăţii!|3568
Cincinat Pavelescu|Exotică|Întinsu-mi-am arcul spre cer, cu temei,\nZburat-a săgeata, dar unde s-a dus\nNu ştiu, căci avântu-i a dus-o mai sus\nCa raza cea slabă-a ochilor mei.\n\nZvârlit-am în aer o dulce cântare\nŞi dânsa zburat-a. Dar unde s-a dus\nNu ştiu. Cine poate s-o prindă din zare?\nO stea care pică şi-un cântec apus…\n\nTârziu într-un paltin înfiptă-am găsit\nSăgeata ce-n voie lăsat-am să zboare,\nŞi cântecul dulce dormea liniştit\nÎn sufletul unei femei visătoare.|334
Costache Ioanid|A bătut la usa ta|A bătut la uşa ta\ncineva...\nşi n-a răspuns nimenea.\nÎn tăcerea negrei nopţi\nstă un om şi plânge...\nFaţa Lui e numai răni,\npieptul numai sânge.\n\n- Cine eşti, străin pribeag?\nCine eşti?\nDe-a cui jale pribegeşti?\nPentru cine Te-au brăzdat\nbice fără număr?\nCe povară Ţi-a lăsat\nrana de pe umăr?\n\n- Eu sunt robul ce slujesc\ntuturor...\nUn om al durerilor...\nNimeni plată nu Mi-a dat...\nNumai spini şi ură.\nNumai roşii trandafiri\npieptul Mi-l umplură.\n\nEu sunt Pâinea ce S-a frânt\nlumii-ntregi.\nŞi sunt vinul noii legi!\nN-am venit să-ţi plâng în drum\nrăni usturătoare...\nPlâng pe cei ce pierd acum\nultima chemare.\n\nA bătut la uşa ta\ncineva...\nŞi n-a deschis nimenea.\nPoate niciodată\nmâna Lui la uşa ta\nn-are să mai bată!|407
Tudor Arghezi|Poema|Poema ce-o visez trăsare\nDe mult în sufletul deschis\nOricărui răsărit de soare\nȘi-oricărui început de vis.\n\nPoema visului mă doare\nCă nu se poate-n ac urzi,\nCum se urzește-n fir de floare\nPe o mătase-n zori de zi.\n\nPoema o visez ș-o caut\nÎn toate cărțile cu nume,\nUșoară ca un ghiers de flaut\nȘi numeroasă ca o lume.\n\nPoema mi-o găsii culcată\nÎntr-o copaie, din pridvorul\nColibei noastre, legănată,-\nCîntînd o mierlă - cu piciorul.\n\nTudor Arghezi - VERSURI - 1980|4203
Adrian Maniu|Alt cântec|Sufletul meu, nufăr pe ape,\nGândul de-acum, val moleșit,\nViata-n zadar vrea sa mă-ngroape.\nTotu-i sfârșit.\n\nDragostea mea, apa înceată și verde\nÎntre nămoalele moi,\nsufletul meu, albele foi își pierde,\nalbele foi ...\n\nCad înserări, triste,-n târziu lâncezite;\npalide zări. Soare rănit\ntrimite nopții pe nesimțite\nsomn vestejit.\n\nStelele, vechi luminițe de ceară,\ndorul trecut din pierdut înnoiesc,\nmoarte destine din tine-au sa ceara\njocu firesc.\n\nSufletu-nfrânt — intră ca nufăru-n ape,\nTot mai adânc, în el adâncit ;\nTotu-i departe, totu-i aproape ... tot\nÎn sfârșit.|31
A. E. Baconsky|Nud în zori|Trupul tău gol a început să cânte,\nDeși nu l-a atins nici un sărut,\nNumai lumina ca o ploaie dulce\nÎn falduri străvezii s-a desfăcut.\n\nCântecul lin vibrează-n încăpere,\nPașii mei singuri au trecut arar,\nȘoaptele ne-au rămas ca-n scoici de mare\nÎn florile acestea din pahar.\n\nAcum sunt toate ca-ntr-un somn încet,\nUn cântec doar aud, fără cuvinte,\nUn murmur în lumina dulce-a zorilor\nTrupul tău gol a început să cânte.|18
Ion Heliade-Rădulescu|Mircea şi Lazar|Mircea\n\nRăstriştea ce ne-mpăcată d-atâţi ani ne-a alungat,\nAceeaşi ne şi uneşte şi ne leagă ne-ncetat,\nSoarta armelor zâmbeşte acestui, comun vrăjmaş\nŞ-atâţia aprinde-ntr-însul acel nesaţiu trufaş:\nSă ne propuie pace cu un chip defăimător,\nSol spre-aceasta ne trimite însuşi p-acel vânzător,\nPe Dan, ce setea domniei, setea de a guverna\nÎl făcu să-şi vânză cuget, Dumnezeu şi legea sa.\nSpre-aceasta chemai boierii către un sfat de război.\nÎnsă mai nainte, cneaze, sfatul tău însuşi îl voi.\nLegea, politica stare, rudenia dintre noi\nLeagă-ale noastre foloase, fericiri, cum şi nevoi.\nEu voiesc a ta părere.\nLazar\nPărerea mea o poţi şti...\nVezi cine este vrăjmaşul, şi gândeşte cum pot fi:\nPrădătorul ţării mele, ucigaş tatălui meu,\nGonitorul casei noastre, gonitor de Dumnezeu,\nRăpitor al sorii mele, de altare destructor,\nPăgân vărsător de sânge, al lumii pustiitor.\nCondiţiile-i sunt lege şi protecţia lui, jug.\nIar pacea... o preparare de nelegiuiri ce-i fug.\nÎncă văz rana fatală a tatălui meu jertfit,\nÎnc-auz ţipăt de sânge norodului îngrozit;\nOraşele-mi în vâlvoare încă le văz a luci,\nCâmpul încă-ncheagă sânge ce nu-l poate înghiţi.\nŞi a sori-mei ruşine în lanţul lui a o şti?...\nŞi răzbunarea mă-mpinge şi pe dâns-a o jertfi.\nS-o ştiu moartă e un balsam l-al meu suflet sfâşiat.\nNu, Doamne, cu hotărâre, între noi nu e tractat.\nVoi să zbor cu moartea-n mână prin mijlocul celor morţi,\nSă văd tabăra-i aprinsă d-ale răzbunării torţi;\nArdă şi-nsăşi a mea ţară, piară tot norodul meu,\nCa un strigoi după dânşii, răzbunând, să rămân eu,\nSă omor pe ucigaşul şi iarăşi să-l mai omor,\nSă-l sugrum, să-l sparg, să-l sfâşii, de răzbunare să mor.|824
Nichita Stănescu|Semn 12|Ea devenise încetul cu încetul cuvânt,\nfuioare de suflet de vânt,\ndelfin în ghearele sprâncenelor mele,\npiatră stârnind în apă inele,\nstea înlăuntrul genunchiului meu,\ncer înlăuntrul umărului meu,\neu înlăuntrul eului meu.|3653
George Topîrceanu|Balada corbilor|Posomorâţi, cu gheara lungă,\nCu pliscuri negre de oţel,\nNe-am înfruptat cât să ne-ajungă\nDin prânzul marelui Măcel.\nCu patrioţii la paradă,\nAmestecaţi printre eroi,\nDe-a valma coborâm în stradă, —\nDar nu ne ducem la război!\n\nCând geme-n vaier lung câmpia,\nCând stau întorşi spre bolta cruntă\nCei logodiţi cu veşnicia\nSub ploaia rece şi măruntă;\nCând moartea seceră flămândă\nFăcând mormane de eroi, —\nÎn dosul frontului, la pândă,\nNoi nu ne ducem la război!\n\nTârziu, cu penele mânjite\nDe sânge negru — şi sătui,\nÎn cuiburi calde şi ferite\nNe-mperechem şi scoatem pui\nCe s-or hrăni ca şi părinţii\nDin hoituri slabe de eroi, —\nCăci, soli voioşi ai suferinţii,\nNoi nu ne ducem la război!\nAlteţă, zvonul creşte iarăşi,\nAdună-ţi ceata de eroi...\nCu moartea suntem buni tovarăşi,\nDar nu ne ducem la război!|678
Nichita Stănescu|Autoportret  (II)|Mă ustură tot trupul\ncum pe stelele singure razele lor,\nsunt prieten eu intim cu lupul\nşi cu străfundul peştilor.\nMă doare timpul care-l trec cu viaţa mea,\ncu o durere sfântă\na mamelor ce nasc urlând\ncopii ce încă nu cuvântă.\nŞi totuşi eu sunt foarte fericit\nşi nu vă spun de ce,\ndin nou zâmbesc spre infinit,\ndin nou surâd spre nu ştiu ce,\nam ramă şi am monalizărie,\nmi-e timpul tot de aur şi în cheltuire.|1353
George Bacovia|Versuri|Acorduri, arpegii, armonii...\nOrice-au voit din mine au facut:\n-Sa stau cu anii mei pustii,\n-Sa plang in orele tarzii, -\nIn tristele ore, necunoscut-\nAcorduri, arpegii, armonii...|632
Ion Minulescu|De vorbă cu diavolul|lui Scarlat Struţeanu\n\nAzi-noapte, Diavolul din mine —\nUn diavol ce pretinde-a fi profet —\nM-a luat cu vorba-ncet... încet...\nŞi m-a băgat în tainele divine,\nPe care eu — spun drept — mi-e frică\nSă nu care cumva să le-nţeleg,\nFiindcă sunt taine care — când se strică —\nNu se mai dreg...\n\nDe-aceea nici nu sunt prea lămurit\nAsupra celor ce mi-a povestit...\nDar cum azi-noapte Diavolul din mine\nVorbea ca un profet adevărat,\nSă nu-l ascult deloc mi-a fost ruşine,\nŞi curios, ca orice om, i-am suportat\nNăzbâtia cu care m-a-ngrozit\nDe la-nceput şi până la sfârşit...\n\nMi-a spus că-n viaţă trebuie să ştii\nCe nu ştiu decât morţii\nCând pleacă dintre vii,\nSă ştii că dacă-ntâmplător vei fi flămând,\nSă nu te-arăţi bogaţilor aşa cum eşti,\nSă nu te-audă prietenii plângând,\n\nSă nu-ntinzi mâna dreaptă să cerşeşti\nFemeilor ce ţi-au păpat avutul,\nSă nu-ţi compari prezentul cu trecutul,\nSă nu blestemi... şi să nu faci\nNimic mai mult decât ce face mutul:\nSă taci, să taci, să taci...\nŞi iar să taci...\n\nIar când vei amuţi complect,\nCa orice-autohton fără defect,\nTăcerea, care-i aur controlat,\nTe va-ndrepta spre lozul cu noroc,\nIar tu — un simplu sâmbure de-alună —\nTe vei schimba-ntr-un sâmbure de foc...\n\nŞi Diavolul din mine sfârşi cu...\n„Noapte bună!”…|871
George Coşbuc|Politică|Tremuri și vorbind te-neci -\nParcă stai de silă!\nVrei să pleci! de ce să pleci?\nCât ești de copilă!\nDacă ai ceva să-mi spui,\nSpune-o verde, fată,\nAsta e, ori asta nu-i,\nCa să știu odată.\n\nCă ai tată cu opt boi,\nCă te joci cu banii,\nCă vro câțiva-n sat la noi\nTe pețesc cu anii,\nCă purtată-n sân te vezi\nDe mătuși de toate:\nSpune-mi, pentru asta crezi,\nPentru asta poate?\n\nOri îți par eu prea sărac,\nSă mă prind cu tine,\nOri nu-ți sunt de-ajuns pe plac?\nBine, fată, bine!\nCând mă vezi pe drum, tu pleci,\nNu mă lași în casă -\nTot atât cât douăzeci\nAltele mă lasă!\n\nCrezi de dor că nu mai pot\nȘi mi-e teamă tare\nCă mă lași cu dor cu tot?\nPrea te-ncrezi, îmi pare.\nSpune-mi tu, când te-am rugat\nSă-mpărțim cununa?\nSunt destule fete-n sat\nȘi-mi găsesc eu una!\n\nPlângi? Dar am vorbit glumind.\nTu de-o lună-ntreagă\nTe-ai ferit să te cuprind -\nMori de asta, dragă?\nCum zâmbești de drăgălaș!\nCând oi vrea de-acuma\nSă te strâng, să nu mă lași,\nDar pricepe-mi gluma!|2922
Veronica Micle|Sterge-ti lacrima ...|Lui X\n\nSterge-ti lacrima din gene, lasa-ti ochii tai senini\nSi nici urma sa nu fie c-ai fi plans sau ca suspini.\nZambetul de ironie pe-a ta fata sa se vada,\nPret sa nu pui pe nimica ea si lumea sa te creada.\n\nNu cata prin duiosie, nimicindu-te pe tine,\nSa'mblanzesti oameni si soarta si s-ajungi la vre un bine ;\nGeniul ce domneste-n lume este geniul cel rau\nSi decat sa fii victima mai bine sa fii calau!|2069
Octavian Goga|Doina|O doină plânge sus pe culme,\nDin fluier unde limpezi cad,\nŞi legănate lin s-afundă\nÎn pacea cordilor de brad...\n\nCântare, meşteră cântare,\nTe stingi acum încet-încet,\nŞi-adormi pierdută-n tremurarea\nOftării blânde din brădet...\n\nMi-ai picurat un strop în suflet\nDin taina vremii de demult,\nŞi plânsul veacurilor duse\nMă înfioară când te-ascult...\n\nCum te-ai topit acum în noapte,\nEu stau cu inima la sfat:\nÎn care brad, de care creangă\nPlânsoarea ta s-a aninat?...\n\nŞi cât vei mai trăi acolo,\nTu, soră pururea cu noi,\nCând va fi mort de mult ciobanul,\nŞi moartă turma lui de oi?...\n\nTârziu odată - cine ştie? -\nTrecând pe-aici un călător,\nTe va culege dintr-o floare,\nDe după-o aripă de nor...\n\nTe-a coborî în largul văii,\nŞi-o lume te va asculta,\nŞi-o lume-ntreagă va începe\nSă plângă cu durerea ta...|3745
Nichita Stănescu|Trecerea de la noţiuni la poezie, împotrivire la aspectul pietros al versurilor de până acum|Cade peste mine umbra\nmării pururi fără umbră, —\nfoarte lungă, friguroasă\ncând peste vertebre-mi umblă.\n\nLas un ochi răcit în lună\nși o mână țin afară\ndin mormântul de cuvinte\ncare veșnic mă-mpresoară.\n\nO, am fost un om frumos\nși subțire, foarte palid.\nTrunchi avui de chiparos\nși miros de crin noptatic.\n\nIată-mă, împing femurul\nîn tunel de carne seacă\nde picior în alergare\nprecum sabia în teacă.\n\nȘi-mi închid sub tâmplă gândul\nși-mi închid în ochi privirea\nși în nară tot mirosul\ncare-adulmecase firea.\n\nȘi las ceafa peste pernă\nca peste un ochi de taur\ncare m-a străpuns cu cornul\npe arena cea de aur.\n\nȘi din treaz devin netreaz\nși adorm în somn, într-una,\nca fântâna, sub găleată\nsfărâmând în sine luna.|3675
Ion Minulescu|Sosesc corăbiile|Sosesc corăbiile,\nVino,\nSă le vedem cum intră-n port -\nSă le vedem cum, obosite de-atâta luptă cu furtuna,\nÎși lasă ancorele grele să cadă una câte una,\nAșa cum fiecare parcă și-ar îngropa câte un mort!...\n\nSosesc cu pânzele umflate,\nCa niște sânuri de femeie\nPe care-o bluză pătimașă le-a-nvinețit de sărutări,\nȘi parcă-aduc cu ele toată splendoarea vechilor serbări\nÎn cinstea lui Neptun -\nTemutul stăpân al Mărilor Egee.\n\nSosesc din larg, misterioase,\nCa niște semnse de-ntrebare...\nNu știm din care fund de lume -\nDin răsărit,\nSau din apus -\nDar știm că ori de unde pleacă\nNe-aduc vești noi și-ndestulare...\nSosesc corăbiile...\nVino,\nSă le-ntrebăm ce ne-au adus!...|3230
Tudor Arghezi|Două capre|Două capre cu trei iezi,\nÎn genunchi la o tulpină,\nȚi se pare că le vezi\nCă se roagă și se-nchină.\n\nÎn giubele lungi, de par,\nȘi cu bărbi, ai da să zici\nCă sunt chiar, într-adevăr,\nCinci monahi ori ucenici.\n\nȘi-i și altă-asemănare:\nCiute și-n suman sărac,\nInţolite-s, fiecare,\nRoşcovanele-n șiac.\n\nS-au sculat și rumegînd\nStihuri mute și litanii,\nScapă, rupt din cînd în cînd,\nȘirul negru de metanii.|4144
Benjamin Fondane|Cântece Simple: Mărior VI|Și va veni o seară când voi pleca de-aici,\nfără să știu prea bine unde mă duc și nici\nde vine putrezirea, sau încolțirea vine:\nTăcerea se va pune ca un pământ pe mine.\nȘtiu, o să vii în seară ca de-obicei, s-aduci\npe tine umbra rece a frunzelor de nuci.\nVei înțelege-ndată că-s dus, din nemișcare,\nla capul meu rămasă, ca-ntâia lumânare.\nN-ai să întrebi pe nimeni de ce-ți sunt de prisos\ngenunchii copți, cerceii și sufletul frumos.\nTaci! Pentru noi priveliști se cer alte cuvinte,\nMai bine-n tine, surde, aducerile-aminte,\ntumult. Dar ca un țipăt într-însul: te iubesc-\nși aș iubi o piatră cu scrisul ovreiesc.\nToamna, în cimitirul urban din bariere,\npune tristețea-n lespezi a stupilor cu miere,\nși în priviri, cârceii pământului rotund-\n\nși nu pot mai departe de moarte să m-ascund.\n\n1922|2758
Nichita Stănescu|Alegerea sferei|Aleg o sferă în care mă înscriu,\nloc al luptelor de sferă\nîntre tot ce este viu\nşi tot ce-ar putea să moară.\n\nBraţul şi piciorul, da\npot şi fără ele, sternul\numărul, aidoma\nînjosesc fiind, eternul.\n\nAleg o sferă. Centrul ei,\nîl mut din inimă-n afară\nîncep deci luptele de trei\nde cinci, şi seria impară\n\ncea care neagă, ne-mpărţind\nîn jumătăţi mereu perfecte\nalbul şi negrul, azmuţind,\nîn, oblice-nfruntări, directe.|1319
Adrian Păunescu|Dulcele și amarul|Făgăduiește-mi dulcele mâine,\nȘi-ți dau dobândă amarul ieri,\nDragostea noastră peste puteri,\nVisul de vultur, fuga de câine.\n\nMâna din umăr poți să mi-o ceri,\nÎntre trecutul vechi și poimâine,\nBuzele noastre, buze de pâine,\nMiros a grâul care-am fost ieri.\n\nDoamne, prin ganguri și prin nămeți,\nPrin neplăcute odăi străine,\nActori ai singurei noastre vieți,\nTu și cu mine, eu și cu tine,\n\nCând mai în grabă, când mai înceți,\nFără de frică, fără rușine.\n\n(Iubiți-vă pe tunuri, 1981)|4452
Marin Sorescu|Shakespeare|Shakespeare a creat lumea în sapte zile.\n\nÎn prima zi a facut cerul, muntii si prapastiile sufletesti\nÎn ziua a doua a facut rîurile, marile, oceanele\nSi celelalte sentimente —\nSi le-a dat lui Hamlet, lui Iulius Caesar,\nlui Antoniu, Cleopatrei si Ofeliei,\nLui Othelo si altora, Sa le stapîneasca, ei si urmasii lor,\nÎn vecii vecilor.\nÎn ziua a treia a strîns toti oamenii\nSi i-a învatat gusturile:\nGustul fericirii, al iubirii, al deznadejdii,\nGustul geloziei, al gloriei si asa mai departe,\nPîna s-au terminat toate gusturile.\n\nAtunci au sosit si niste indivizi care întîrziasera.\nCreatorul i-a mîngîiat pe cap cu compatimire,\nSi le-a spus ca nu le ramîne decât sa se faca\nCritici literari\nSi sa-i conteste opera.\nZiua a patra si a cincea le-a rezervat rîsului.\nA dat drumul clovnilor\nSa faca tumbe,\nSi i-a lasat pe regi, pe împarati\nSi pe alti nefericiti sa se distreze.\nÎn ziua a sasea a rezolvat unele probleme administrative:\nA pus la cale o furtuna,\nSi l-a învatat pe regele Lear\nCum trebuie sa poarte coroana de paie.\nMai ramasesera cîteva deseuri de la facerea lumii\nSi l-a creat pe Richard al III-lea.\nÎn ziua a saptea s-a uitat daca mai are ceva de facut.\nDirectorii de teatru si umplusera pamîntul cu afise,\nSi Shakespeare s-a gîndit ca dupa atîta truda\nAr merita sa vada si el un spectacol.\nDar mai întîi, fiindca era peste masura de istovit,\nS-a dus sa moara putin.|2641
Alecu Donici|Dorinţa românului din 1862|Să fie România de-acum în veci unită\nŞi propăşind în toate să fie ea menită,\nLa răsărit să-nalţe pavilionu-i sus,\nCa cele de apus.\nSă aibă România industrie şi arte,\nŞcoli bune, răspândite în orişicare parte;\nÎncât românii toţi să fie luminaţi\nCa cei de stat bărbaţi.\nSă fie România întinsă, mare, lungă,\nCa cei ce o aspiră la sânu-i să n-ajungă,\nSă turbe alungând-o şi rătăcind în dar,\nSă piară la hotar.\nSă aibă România puternică armată,\nÎn numele lui Ştefan ş-al lui Mihai chemată,\nCa orişicând prudenţa o luptă-ar rândui,\nSă ştie birui.\nSă fie România tot binecuvântată,\nCa ţară mult mănoasă, ca ţară-mbelşugată;\nStrăinul să-i aducă a sale bogăţii,\nPe-a ei producte vii.\nSă aibă România comori asigurate,\nSă aibă navigaţii, să-şi facă căi ferate;\nComerţul ei să fie activ şi răspândit,\nCa mijloc de-nflorit.\nSă fie Domnitorul de Dumnezeu lăsat,\nCa să renască astfel frumoasa Românie,\nÎntru eternitate mult binecuvântat;\nO fie, fie, fie!|59
Elena Farago|Cântec|Cine-ar fi văzut frumosul\nCerului senin de vară,\nDacă n-ar fi fost seninul\nDin privirea de fecioară? —\n\nCine-ar fi cântat slăvire\nÎngerilor preacurați,\nDacă n-ar fi neprihana \nDin obraji nevinovați? —\n\nȘi fără trandafiriul\nObrăjorilor frumoși —\nCine-ar fi știut vreodată\nTrandafirii de sunt roșii? —|529
Mircea Demetriade|Monotonia|Şi se întinde monotonia\nCe peste creieri s-a răspândit:\nBalsamul lenei desăvârşit\nÎn trup aduce nevolnicia!\n\nGânduri bizare nasc nebunia,\nMi-arată moartea ca ţel dorit;\nŞi se întinde monotonia\nCe peste creieri s-a răspândit.\n\nFlori ce-mi sădise copilăria\nDe care vârsta m-a rătăcit,\nPierzând aroma cu veselia,\nSub ţeastă acuma moarte-aţi pălit.\nŞi se întinde monotonia.|1259
Veronica Micle|Lumineaza-n ceruri luna ...|Lumineaza-n ceruri luna,\nDoarme lumea pe pamant,\nIara eu ca-ntotdeauna\nIti trimit tristul meu gand.\n\nAs voi sa-ti pot trimite\nDulce dorul de demult\nCand in ceasuri linistite\nTaina noptilor ascult.\n\nDar destinul care duce\nRostul vietii pamanesti\nA pus dragostei o cruce ...\nCapat jalei sufletesti.|2047
Nichita Stănescu|Atât de repede|Atât de repede ne vine insomnia\nBrodându-ne fiinţe din afară.\nVrei pielea mea să-ţi fie iia\nCare te-mbracă, domnişoară?\n\nVrei tu să vreau să fii fiind\nUn fel de trup de arătare\nŞi să te-nvăţ cum eşti murind\nFemeie,-n pielea dumitale?\n\nÎn pietre vrei, în recii fulgi,\nÎn dulcele meu strigăt de iubire...\nStai, nu fugi, o, tu ce fugi\nCălcând pe viaţa mea subţire.|1346
Lucian Blaga|Fiorul|E moartea-atunci la căpătâiul meu?\nÎn miez de noapte,\ncând luna-și varsă peste mine aiurita ei privire,\ncând zbor de lilieci\npe fruntea-i de-ntuneric îmi sărută geamul,\nsimt câteodată un fior\ndin creștet străbătându-mi trupul,\nîntocmai ca și cum mâni reci\nmi s-ar juca în păr cu degete de gheață.\n\nE moartea-atunci la căpătâiul meu?\nȘi în lumina lunii\nîmi numără ea oare firele cărunte?|3322
Nichita Stănescu|Plautilla|( Se dedica lui Valeriu Matache)\n\nMai mă las și eu câteodată\nîntre un fel de plată\nnenăscut fiind\nnimeni nu mă va vedea murind\n\nDar m-apuca dorul cel mai dor\nde coasta amânduror\nsă mă nasc ca să și mor\nsă mă nasc ca să și mor.|3635
Adrian Păunescu|Spectator entuziast|Mâna mea batută bine-n cuie\ncere voie totuși să cobor,\nsă votez, cu voia tuturor,\ncum ca nimenea pe cruce nu e.\nUrc la loc.Să nu aveți probleme,\nNu doresc decât și eu să pot\nsă-mi exercit dreptul meu la vot\ncând conștiința mea o să mă cheme.\nȘi apoi pe cruce singur, iată,\nmă întorc și mă așez chiar eu,\nastazi nu-mi mai e atât de greu,\ncuiele când vin să mi le bată,\ndar lasați-mi loc în jurul meu\nsă mai pot aplauda o dată.|2444
Magda Isanos|Întâlnire-n noaptea de primăvară|Prin vreme, dintr-o altă primăvară,\nse-ndreaptă către mine-agale-o fată\n( ce cunoscută mi-i și-ndepărtată! )\nea-ntinde mâna, parc-ar vrea să-mi ceară\nun zâmbet, dintr-acele fără rost,\nși mă privește-n față, cu mirare,\nși tristă, fata asta despre care\nfotografii și oameni spun c-am fost.\nAș vrea s-o iau de mâna și să plâng,\ndar nu știu pentru ce nu pot s-o fac - \ne-n jurul ei un farmec de copac\nabia-nflorit - și-n scoica mea mă strâng,\ns-adorm, să nu mai simt că-i primăvară,\nîntocmai ca și-atuncea când o fată\n( ce cunoscută mi-i și-ndepărtată )\nse-ndrăgostise pentru-ntâia oară.|1038
Alexandru Vlahuţă|Triumful aşteptării|Nebiruit e omul ce luptă cu credinţă!\nEl ştie că pe lume nimic zadarnic nu-i;\nCă dincolo de truda şi jertfa clipei lui,\nÎn taină, vremea ţese la sfânta biruinţă;\nCă vuietele toate visează armonie,\nCă... este o dreptate şi... trebuie să vie!\nTalazuri năvălească! Vrăjmaşa lumii ură\nÎntunece viaţa în beznă de minciuni!\nCopiii lui închidă-l în casa de nebuni!\nLovească-l orice mână! Hulească-l orice gură!...\nEl simte cum îi creşte în inimă o floare\nCu-atât mai luminoasă, cu cât mai mult îl doare.\n\nTe-ai întrebat vreodată din ce undire-nceată\nDe lacrimi tăinuite se naşte un izvor?\nDe mii de ani în piatră loveşte răbdător,\nStrop după strop s-o spargă...\nDrum greu a fost... Dar iată!\nÎn valuri de lumină, chemat de dorul mării\nUn fluviu nou vesteşte:\nTriumful aştepării!|213
Alexandru Macedonski|Rondelul orelor|Pe rand orice ore ranesc,\nIar ultima vecinic omoara...-\nTot sufletul mi-este o vioara\nCe plange duios ca traiesc.\n\nSi nici nu mai cerc să zambesc\nCând viata s-arata usoara.-\nPe rand orice ore ranesc,\nIar ultima vecinic omoara.\n\nOricata cereasca comoara\nAr fi intr-un lut omenesc,\nZvarlit de pe clipa ce zboara\nRecade în iadul obstesc;-\nPe rand orice ore ranesc.|2694
Nichita Stănescu|Ninsoarea|De prea multă vreme suntem în viaţă\nca să nu le ştim pe toate ale vieţii,\ndar trece din când în când îngerul\nşi deodată le ştim pe toate cele deodată\nîn timp ce le uităm deodată\npe toate cele deodată.\nDupă aceea, cum e şi buna cuviinţă\ngeometria fulgului de zăpadă se mai schimbă în mâl\nîn timp ce Nilul\ncurge, curge, curge.|1479
Adrian Păunescu|Aducerea aminte|Va fi păcatul tău să-mi ieși dintre cuvinte\nDe-ajung să-mi pară rău, când mi-te-aduc aminte,\nMă-nvârt bolnav în cerc, sub talpă simt morminte\nȘi în zadar încerc să nu te mai țin minte.\n\nAcelași trist îndemn ia drumul înainte,\nMă chinuiesc solemn, să mi te scot din minte,\nÎn creierul închis aduc răsaduri sfinte\nDar când adorm, în vis, mi te aduc aminte.\n\n15 septembrie 2004\n\n(Copaci fără pădure, 2006)|4387
Duiliu Zamfirescu|La o fântână|"Doarme Roma prin ruine\nUmplu crinii atmosfera\nCu miresme de demult.\nSunători din mandoline\nTrec, zicîndu-şi ""buona sera"".\nEu ascult:\n\nMoare cîntecul pe cale;\nGîlgîitul de chitară\nRar şi rar îl mai îngînă.\nA rămas acum pe vale,\nStrajă nopţilor de vară,\nO fîntînă.\n\nSalve limpede făptură,\nTu, ce-ai pus prin împrejururi\nFloare albă lîngă floare!\nPrin scirocco şi căldură\nNumai tu rămasa-i pururi\nCîntătoare.\n\n1897"|2846
Duiliu Zamfirescu|Ghici|Vie'ți veste de vale\nFlăcâiaș cu plete lungi\nSă dai biciu și să m'ajungi\nCăci al cal născut pe cale\n\nEu me duc, me duc încet\nPenă'n apă la Siret...\nDar trecută peste apă\nNimenea nu me mai scapă\n\nCă 'n pustiul de mal stâng\nNunta me așteaptă în car...\nFlăcăiaș, fiu de podar,\nMână!... Eu te-aștept în crâng.\nȘi-am să'ți spun de ce te-aștept\nDincoace, pe malul drept.|502
Ion Luca Caragiale|Contimpuranilor mei|Fără de graiuri gure şi ochi far' de priviri,\n Far' de mişcare forme, şi încă, vai! ce este\n Mai sec în asta lume şi mai nemernic, teste\n Făr' de gândiri şi inimi lipsite de simţiri!\n\n Aşa ne pomenirăm, deodătă, fără veste,\n Trecând p-aci, prin jocul capricioasei firi.\n Bizar! Fiinţe fără fiinţă, trecem peste\n Pocitul vis al unei smintite-nchipuiri\n\n în vreme de-njosire, în tină şi din tină,\n Ne căpătarăm locul l-a soarelui lumină;\n Zadarnic ne născurăm şi făr' să trebuim!\n\n Păsemne-aşa ne scrise pustia de ursită:\n Pecum ne fuse vremea meschină s-umilită,\n Meschini şi mediocri să fim şi să murim!|835
Nichita Stănescu|Mănuşa|Trage-ţi odată mâna ta lungă, siderală,\ndin mine, mănuşa ta oloagă,\nşi lasă-mi fierăria nervilor de boală\nzălog fiinţei să îmi fie neîntreagă\n\nPrea mişc cum mişcă degetul tău lung\nmai arătând un adevăr,\ndin ce în ce mai rupt ajung,\nmai capră şi mai măr.\n\nCi trage-ţi lungă mâna ta,\nşi las-o\nînfrigurată-n verdele nisip\nşi las-o răcită-n vidul negru\nşi las-o\npână la Canopus\nşi lasă-mă, lasă-mă, lasă-mă,\ncât timp am umbră\nsă-ncălzesc o piatră sau\no vale ne-nverzită, sumbră\nsă-nconjur cu trupul meu\nmâna prezentului mereu.\n\nIeşi din mine, doamne,\nnu-mi lua capul sângelui, -\ninima -\nlas-o oarbă, fără ochi, fără vedere\ncu un romb într-însa de tăcere.|1464
Ion Barbu|Convertire|Prin ce-nnodate drumuri, pornind la ce răscruce\nÎncepe noaptea noastră să curgă, nu mai știu.\nVăd doar, la geamuri, fuga trăsurii ce ne duce,\nCu-un sac de somn pe capră: ghebosul vizitiu.\n\nÎn limba țării tale, mă necăjeam a spune\nCă ești supremul bine, înaltul meu regat;\nCă nu cuprinde altă dulceață și minune\nOrașul-zmeu, orașul țestos și ferecat.\n\nCu ochi în jumătate ( ce vor să spună:hai!)\nPriveai la omul oacheș venit din Valahai;\nCu ochi pe jumătate, căci nu țineai să-l măsuri,\nÎntâia mea cucoană de voaluri și mătăsuri!\n\nPe crengi de vis, doi umezi de muguri:ochii tăi\nSe deschideau în floare, când lampe din odăi\nBurau lumină scumpă la geamul de trăsură.\nCu foarte mare frică te-am sărutat pe gură,\n\nȘi te-am rugat cu ciudă, de mila mea plângând,\nSă uiți de stângăcia băiatului ce sunt,\nCă eu visez…cum pruncul flămând la sân, la maică,\nDe carnea ta curată și albă, de nemțoaică,\n\nMai rară ca răcoarea în luna lui Cuptor.\n- Mi-ai lunecat în brațe, ai desfăcut fuior\nTot părul, ca un galben, întins eter de miere…\n\nȘi m-ai făcut cu-un lucru de preț mai știutor:\nCă două sunt, nu una, femeie și muiere.|805
Gellu Naum|Cumpăna|Câteodată trupurile înecaților ieșeau la suprafață și mușcau din lumânările\naprinse și din cenușa focurilor de pe mal\n\napoi se răsucea cu fața spre trotuar încremenind ca niște șerpi care\nascultă sunete de flaut\n\no clipă mai târziu un vaier pornea din groapa lucrurilor și zguduia\nvăzduhul\n\neu căutam cu ochii cumpăna și echilibrul ei desăvârșit se arăta ca o\nstrăfulgerare\n\nerau acolo boli și se zărea o constelație încovoiată peste capetele\nnoastre|4656
Radu Gyr|Antagonism|De jos, din zbuciumata-mi adâncime,\ntânjesc mereu seninătăți să isc,\ngelos pe glaciatul lunii disc,\npe tot ce e celestă limpezime.\n\nVrând armonii de rece obelisc,\nîn genuine-arhitecturi sublime,\nurăsc zbârlita râpelor asprime\nși flămânzesc după zăpezi de pisc.\n\nPort jindul simetriilor măiestre,\ndar fierb în mine-un fluviu subteran.\nRâvnesc doar prin crâmpeie de ferestre\n\nghețaru-nalt cu creștet diafan;\nsunt clocot și vreau cer de roci alpestre,\nvreau ape de oglinzi și sunt vulcan.|3826
Nichifor Crainic|Poetul|(Şesuri natale)\n\n\nDe mic, o tată, m-ai crescut în dorul\nDe-a tălmaci a firii largă carte,\nMi-ai revărsat în inima fiorul\nCâmpiilor desţelenite-n marte.\n\nM-ai dus în faţă zărilor deschise\nŞi soarelui i-am îndurat arsură;\nÎn sufletu-mi buchetele de vise\nAu înflorit când înflorea răsură,\n\nCant tu arai, cu-un tril de doina-n gură,\nSub arcul cerurilor unduiate.\nAm învăţat a versului măsură\nDin simetria brazdelor arate.\n\nDin zborul ce-l grăbeşte ciocârlia\nAm învăţat aprinsele avânturi,\nŞi ritmul care naşte armonia,\nDin legănarea grânelor în vânturi.\n\nTu scrii şi-acum cu plugul, primăvară,\nA ţarinii mănoasă poezie;\nEu, grea dar dulce, mi-am primit povara\nDe-a zugravi divină-i măreţie.\n\nŞi-n vis, când noaptea îşi resfiră-n slavă\nLuciosul par gătit cu flori de aur,\nPrielnicele zane din dumbravă\nMi-adus zâmbind ghirlande verzi de laur.|1275
Tristan Tzara|La marginea orasului|(fragment)\n\n\nVrei sa ma frangi in colonada sfanta\nVrei sa ma cresti in trandafir de iarna\nVrei sa ma simti in rugaciune, stanca\nIn nopti de vara, gradinita simpla\n\nTe-am adormit in perne de lebada\nPe locul mangaierilor mele\nAm azvarlit scheletul plapand\nCu miros de livada\nTe-am adormit ca lumina florilor din ulcele.|1945
Radu Gyr|Judecată din urmă|Prigonit ca o fiară prin smârcuri imunde,\ncu găuri în tâmple, orbite afunde,\nrupt ca un steag, cotropit de cangrenă,\nsfâşiat de bice ca furu-n arenă,\nîn lanţuri, cu gloanţe ce carnea îmi scurmă,\naşa voi sosi la Judecata din urmă !\n\nAlb, vei străluci sub zăpezi boreale,\neu, vânat de durere, voi sta înainte.\nRece vei fi sub varul gloriei Tale,\neu, cu durerea, fi-voi fierbinte.\nŞi glasul din genuni va răsuna de-odată :\n- Hai, omule, vorbeşte ! E Marea ta Judecată !\n\n\nAtunci voi urca pe înaltele trepte\nşi-ngenunchiind sub abside,\ncu zâmbet de sânge pe buze livide,\nîţi voi răspunde cu, trupul inert :\n- Pentru toate rănile nedrepte,\nDoamne, eu Te iert . . .|1782
Alecu Donici|Oracolul|Întru un templu idolesc,\nEra un zeu de lemn cu dar proorocesc;\nEl sfaturi şi poveţe la tot poporul da:\nPentru aceasta sta\nÎn aur şi argint, spre slavă ferecat,\nDe jertfe-mpresurat,\nDe ruge asurzit\nŞi de miroazme-năduşit.\nToţi în oracolul credea, fără-ndoială.\nDar deodată, vai! ce lucru de sminteală!\nOracolul slăvit\nCu totul s-au schimbat şi s-au nimicnicit.\nÎn loc de adevăr, el tot minciuni croia\nLa cei ce mângâieri sau sfaturi îi cerea.\nIar pricina era:\nCă-n zeul cel deşert un jertfitor intra\nŞi, de avea el minte,\nApoi oracolul rostea cereşti cuvinte.\nDar când intra în zeu\nVreunul nătărău,\nAtuncea vai de cei\nCe mai credeau în zei.|88
Ilarie Voronca|Ciubotele de șapte poști|Dar am știut: versul e chivăra fermecată\nCare va face să trec nevăzut printre oameni,\nPrin noaptea ca o rază în jur desfășurată\nNimeni nu-și va mai spune, poetule, de-i sameni.\n\nȘi poemele sunt ciubotele de șapte poști\nCare mă duc din cercul polar la caldul tropic,\nȘi-n vers ca-n geanta unui botanist recunoști\nIerburile atâtor distanțe stând alături.\n\nCine a spus că slova e-un lanț de-ncete schimburi,\nȘi literele închise ca păsări în odaie?\nC-un singur vers poți trece prin patru anotimpuri,\nȘi pasul din poeme un continent îl taie.\n\nPrin untdelemnul gros al luminii în peisagiul ecuatorial,\nSau în caverna rece de la Nord, sau în șovăirea albastră\nA valului, printre coralii, șerpii, de la Miază-zi,\nPrin harfele desfăcute în părul vântului de la Răsărit, sau de la Apus,\n\nAcum lângă plugarul înverșunat peste fiarele sale,\nSau lângă roțile gemând ca niște câini uriași,\nAcum între șoselele - curele - punând în mișcare orașele,\nȘi după aceea alături de sălbatec în pădurea virgină,\n\nAstfel poemul trece cu mult înaintea zilei,\nSau o ajunge din urmă prin schelele aurorei\nPoemul poate fi și pușculița în care s-au strâns toate monezile cerului,\nAlături de stelele căzute din palmele destinului,\n\nVocală ca o vacanță prelungită în somn,\nCum te recunoști în sămânța care e un solz al toamnei,\nÎn clopotele-aprinse de-o apă în crepuscul,\nÎn vrăbiile care fac să vibreze capacul ca o vioară.\n\nPoet ești și, de aceea, pururi Ahasverus,\nFără umbră și cauți cheile șipotului,\nIubirea sună-n tine ornic deșteptător,\nAi cântat și umbra s-a sperit și a fugit ca o pasăre.|3013
Adrian Păunescu|Norul de lacrimi|Ce greu mi-este mie, dar ție ce greu!\nO negură-i lumea sporită mereu,\nCînd urcă pămîntul în oase la zeu\nȘi norul de lacrimi pe sufletul meu,\n\nTe simt sufocîndu-te-n strîmbul concert\nDe lucruri cu care te-alung și dezmierd\nȘi totul ți-i tulbure, searbăd, incert,\nNu ierți ce eu însumi nu pot să mă iert.\n\nȚi-aduc nefirescul și-ți spun că-i firesc,\nSînt toate zdrobite de-un biet interes\nȘi multe sînt altfel de cum le găsesc,\nDar știu adevarul cumplit: te iubesc.\n\nȘi oricare mari întrebări ar veni,\nÎn oricare viață, în oricare zi,\nTu trebuie totuși să uiți și să știi\nCă și-n contra ciumei eu tot te-aș iubi.\n\nPe noi ne despart și azur și măcel\nȘi viața și moartea în noi sînt la fel,\nRămîi, peste cruntele vieții-ndoieli,\nFemeie de taină, nu stea cu inel.\n\nIubito, să știi dar s-ascunzi tuturor\nCă eu în aproape și trist viitor\nSimt, iată, că sîngele-mi pică-n decor\nȘi-i timpul sub nuntă cerească să mor.\n\nAfară frumos e, în noi e urît,\nEu pînă la rana-mi din piept m-am tîrît\nȘi-o simt ca pe-un ultim izvor doborît,\nBeau inima mea. Mă-nnorez și atît.\n\n(Totuși, iubirea, 1983)|4536
Alexandru Macedonski|Neron|Privire-adâncă. — Searbăd. — Ca cioc de vultur, nasul;\nSprâncene arcuite şi trase cu compasul;\nO frunte largă; — buze ca veşteji trandafiri;\nPe ochi perdea de gene din pleoapele subţiri\nCe lasă să străbată cum stau întredeschise\nO lume de concepţii ş-o lume de abise.\n\nDe lebădă-i e gâtul; de marmură-al său piept,\nAci, de pe-o terasă, îl vezi semeţ şi drept\nPrivind albastrul Tibru, panglică lucitoare,\nPierdut cu mintea-n visuri, scăldat cu fruntea-n soare;\nAci, molatec, leneş, apleacă, feminin,\nGrumazul său de fildeş pe toga sa de in.\n\nNeron!... —\nPalatul, noaptea, răsună de orgie\nPrecum răsună, ziua, oraşul de urgie...\nBanchete, flori, Falerno şi cântece de-amor\nCiocnindu-se, adesea, cu ţipete ce mor,\nPornesc, peste tot locul, un haos fără nume —\nDar haosu-nsemnează o epocă, ş-o lume.\n\nNeron!... —\nE Roma-n flăcări, în lacrimi şi-n măcel,\nCăci Cezarul o ştie mai rea şi decât el;\nE vinu-n cupe de-aur şi sângele pe scară;\nDesfrâu de vin-năuntru, — desfrâu de sânge — afară...\nDar astfel precum este: bizar şi criminal,\nNeron e încercarea de-a fi original.|141
Magda Isanos|Oamenii mă uimesc|Oamenii mă uimesc și-acum.\nAș vrea să cunosc ca ei\ntoate lucrurile pe numele lor și-n drum\nlarg să-mi alătur pașii de pașii lor grei.\nFiecare zare să nu aibă-n spatele ei înc-o zare, \nfiecare cuvânt să nu aib-un clopot mai mult,\nde care numai eu, când se face noaptea, s-ascult. \nO viață-aș vrea, o viață oarecare,\natât de strâmtă,-ncât să pot dormi\nși uita vocile nepământene;\ncerul molatec, destrămat în gene,\nSă nu mai poată visuri zămisli.\n\nUneori îmi spun: am să mor\natât de singuratecă-n mijlocul lor;\nlimba simplă a bucuriilor n-am învâțat;\nam să mor ca o pasăre care prea mult a zburat,\ndar n-a făcut cuib nicăieri.\nÎn loc să trăiesc, am cântat melancolicul ieri;\nși semnele pe care le-am primit n-au fost de la oameni, \nau fost de la flori. Tu cu cine te-asameni?\nmă-ntrebau pururi privirile omenești.\nDin pământ ca noi toți pornești,\ndar este-n inima ta o pace și o-ntunecime\ndin care cresc niște vorbe ciudate. „Mulțime,\nnu mă goni, ca voi sunt, ca voi sunt și eu! ” \nDar ei mă lăsau deoparte mereu,\nși cuvântul „poet” răsuna în râs,\npe buzele lor, care n-au sărutat, n-au surâs.|1053
Ion Minulescu|Rugă pentru ziua mea onomastică|Mă caut și nu mă găsesc!...\n\nMă caut în vechiul ogor strămoșesc -\nÎn grâu, în porumb și-n secară,\nÎn apa fântânii cu ghizduri de piatrp\nȘi-n focul din vatră,\nÎn golul din casă\nȘi-n gloata de-afară,\nȘi-n toți răposații ce-n mine trăiesc\nMă caut zadarnic...\n\nZdarnic mă caut, că nu mă găsesc!...\n\nCând vântul se ceartă cu plopii pe drum\nȘi drumul trosnește sub pașii greoi,\nMă caut și-n larma vieții de-acum,\nȘi-n pacea vieții de-apoi...\n\nCând ziua se-ngână cu noaptea pe lac,\nMă caut în iarba de leac,\nÎn Steaua polară, ce poartă noroc,\nÎn bobi\nȘi-n ghioc...\nMă caut și-n vechiul ceaslov bătrânesc\nCu slovele șterse...\nDar nu mă găsesc.\n\nZadarnic mă caut, că nu mă găsesc...\n\nPărinte!...\nCe vină mă face s-alerg\nCu gândul și fapta spre morții de ieri,\nCă urmele mele din lume se șterg\nȘi nu mă găsesc nicăieri?...\n\nCe vină mă face să nu mă găsesc\nCând tot mai trăiesc?...|3225
Traian Demetrescu|Gând de toamnă|Din tot ce e mai trist în toamnă,\nPe când natura-i mai pustie,\nTrezind în sufletele noastre\nO notă de melancolie,\n\nGândesc la florile acelea,\nCununi de-aducere-aminte,\nCari-au trăit în cimitire\nŞi mor uitate pe morminte...|1917
Adrian Păunescu|O veste|Telefonul plange, parc-ar vrea sa-mi spuna\nCa sarmana Tanti a patit ceva,\nC-a venit pe lume ca o veste buna\nSi-a plecat din lume ca o veste rea.\n\nDin aceasta clipa, ea nu mai exista,\nDe pamant e floarea trupului plapand,\nA murit femeia singura si trista\nCe ne invatase a trai tacand.\n\nSe apleaca-n berna la feresti lumina,\nToata vestea buna e o veste rea,\nA murit sarmana, blanda Tanti Tina,\nNoapte buna, Tanti, obosita mea.\n\nTelefonul cade singur de pe masa\nDe atata sunet fara nici un rost,\nVestea rea sa vina, si din el sa iasa\nDepre sora tatii care doar a fost.\n\nNeamul meu incepe, tragic, sa-si plateasca\nFara opozitii, fara de cuvant,\nMarea datorie, vama pamanteasca,\nPrin batranii nostri ce devin pamant.|2369
Nichita Stănescu|Subit|"Se izbucnise piatra în praf şi pulberi fine\niar cerul se tăiase în două înspre jos\nşi soarele din infinit spre infinime\nrăgea - umbros\n\n\nSalut, murim!\n\nÎn timpul ăsta scurt\ncât eu te strig, cât tu mă strigi\nşi încă ne mai răsucim,\natâta-ţi spun, atâta-mi zici:\n\nSalut, murim!\n\nPoezie publicată pentru prima oară în ""Scânteia tineretului”, supliment literar-artistic, nr. 47 din 15 august 1982"|1574
Ion Minulescu|Simpaticei necunoscute|E poate cea dintâi scrisoare a ei...\n\nUn scris mărunt, nervos și chinuit,\nUn piesaj de toamnă-ntrezărit.\nDe la un geam, păienjenii de ploaie:\nb, d, f, h, k, l și t se-ndoaie\nCa niște plopi stingheri\nȘi-ntregul scris,\nRând după rând,\nÎți pare-un șir de trepte de granit\nPe care nu le urci decât în vis\nȘi le cobori plângâng...\n\nCe poate fi\nMai plină de etern și infinit\nCa cea dintâi scrisoare a unei femei!\nȘi-i poate cea dintâi scrisoare-a ei,\nScrisoarea ce-am primit...\n\nO recitesc și parcă nu-nțeleg\nDe ce - necunoscută pentru mine -\nNecunoscuta-mi cere s-o aleg\nTovarășă supremei Sybiline.\n\nO recitesc și parcă-aș vrea să-i scriu:\nSimpatică necunoscută,\n\nTu,\n\nCe nu cunoști sentința prea târziu,\nNici stavila celui din urmă nu,\nCânt toți necunoscuții sunt la fel,\nCând el e-n toți\nȘi toți ceilalți în el,\nȘi-n toți trăiește-același prefăcut?...\n\nDe ce te-ncrezi în cel pe care-l vrei\nSă fie-așa cum n-o să poată fi?...\nScrisoarea ta: Capricii de femei,\nRăspunsul meu: Do, mi, sol, fa, do, mi...|3228
Ştefan Octavian Iosif|Cu fruntea-n mâna albă...|Cu fruntea-n mâna albă rezemată,\nCânta frumoasa fată la fereastră,\nCânta de dor,\nȘi glasu-i dulce și tremurător,\nSe înălța în liniștea albastră\nA luminoasei nopți de vară...\n\nCăci era noapte-adâncă, albă, clară,\nȘi trist cânta copila, fermecată\nDe liniște și de singurătate...\nȘi singură se asculta cântând,\nȘi nu sfârșea un cântec jumătate,\nCă altul îi venea mereu în gând.\nȘi nu știa nici ea de unde vin\nAceste triste cântece uitate...\n\nCânta de dor și chin,\nDe lacrimi tăinuite în tăcere,\nDe zile de zbucium și nopți de veghere,\nȘi de chemări, de patimi neînvinse\n\nÎn deznădejdea brațelor întinse,\nDe ani pustii de lungă așteptare,\nDe zilnice-amăgiri,\nȘi hohote de plâns la deșteptare...\n\nÎncremenise brazii ascultând\nÎn liniște... pe uliți - nici un pas...\nDoar Prahova cea fără de popas\nCurgea în vale,\nAmestecând în al copilei glas\nTot murmuru-necat al apelor sale...|1878
Vasile Alecsandri|Pe un album|În zadar vuieşte Cerna şi se bate\nDe-a ei stânci măreţe, vechi, nestrămutate,\nŞi-n cascade albe saltă pe-a lor sân...\nApa-i trecătoare, pietrele rămân!\n\nÎn zadar şi anii s-adun cu grăbire,\nTrecând peste inimi ce-au gustat iubire!\nSuvenirul dulce de-un minut slăvit\nPintre-a vieţii valuri stă-n veci neclintit!|4270
Nichita Stănescu|Tinerii|Se sărută, ah, se sărută, se sărută\ntinerii pe străzi, în bistrouri, pe parapete,\nse sărută întruna ca şi cum ei însuşi\nn-ar fi decât nişte terminaţii\nale sărutului.\nSe sărută, ah, se sărută printre maşinile-n goană,\nîn staţiile de metrou, în cinematografe,\nîn autobuze, se sărută cu disperare,\ncu violenţă, ca şi cum\nla capătul sărutului, la sfârşitul sărutului, dupa sărut\nn-ar urma decât bătrâneţea proscrisă\nşi moartea.\nSe sărută, ah, se sărută tinerii subţiri\nşi îndrăgostiţi, atât de subţiri, ca şi cum\nar ignora existenţa pâinii pe lume.\nAtât de îndrăgostiţi, ca şi cum, ca şi cum\nar ignora existenţa însuşi a lumii.\nSe sărută, ah, se sărută ca şi cum ar fi\nîn întuneric, în întunericul cel mai sigur,\nca şi cum nu i-ar vedea nimeni, ca şi cum\nsoarele ar urma să răsară\nluminos\nabia\ndupă ce gurile rupte de sărut şi-nsângerate\nn-ar mai fi în stare să se sărute\ndecât cu dinţii.|3670
Nicolae Labiş|Veverița|"În cireșul cel cu frunză\nArămie și pestriță\nA venit prin ramuri toamna\nȘi-a venit și-o veveriță.\nRândunelele se duc\nDupă-o datină străveche\nEa le face semn ""Drum bun""\nCu cerceii la ureche.\nZburdă pe crenguțe mici,\nTot clipind de supărare:\n-Nu-s alune pe aici!\nMă grăbesc nevoie mare!\nȘi-n copaci, sărind, dispare.\nCăci pe-acasă, cine știe,\nPuiul cel poznaș din fire\nFace iar vreo nebunie.\nDoar Dorina, școlăriță,\nRușinată a rămas,\nC-a văzut-o veverița\nStând cu degetele-n nas.\nCuțunache (ce rușine!)\nA fugit după găine,\nIar bogheta cea mai mică\nA scăpat un ou de frică.\nCuțunache, șugubăț,\nL-a păpat cu coada băț!"|1670
Radu Gyr|Mureşan|Făcuse-un cântec aspru şi zbârlit\nca o spinare de mistreţ roşcată.\nUn cântec pentru munţi, pentru granit\nşi pentru Ţara lui încrâncenată.\n\nL-au prins pe răzvrătitul cântăreţ\nŞi l-au târât în ocnă şi ocară...\nDar cântecul lui, gol şi pădureţ,\nprecum un sfânt umbla, desculţ, prin ţară.\n\nSărea cu mierlele prin carpeni şi prin nuci,\nfierbea cu apele în scocul morii.\nNeamu-şi făcea din el opinci, măciuci\nşi basamac şi praştii şi prigorii...\n\nMurea în ocnă vânătul poet,\ndar lângă drugi şi lacăte, afară,\npaznicii crunţi şopteau şi ei, încet,\ncântecul celui ce trăgea să moară.|1792
Carmen Sylva|Prometeu|Vai, rușinos m-ați țintuit \nÎn lanț, pe un aspru colț de stâncă,\nDe orice odihnă sunt răpit\nȘi simt în pieptul meu rănit\nDurere-adâncă.\n\nTurbat de ură, tremurând,\nȘi chinuit de-a mea iubire,\nUitat de oameni în curând,\nGonit de zei, nemaisperând\nVreo mântuire,\n\nEu trebuie să mor mereu\nÎntr-o eternă agonie,\nCu toate-acestea, sunt tot eu,\nCel ce-am zidit ca Dumnezeu,\nFâptură vie!\n\nRăzbunători, voi m-ați legat\nȘi mi-ați ales anume locul\nSpre fi mai mult căznirii dat -\nȘi eu? eu râd că v-am furat\nDin ceruri focul.\n\nMâncat de viu, durerea grea\nEu vreau s-o schimb în ușurință\nȘi eu tot voi rămânea\nDe-a pururi, prin tăria mea,\nÎn suferință.\n\ntraducere George Coșbuc|294
Tudor Arghezi|Psalm|Doamne, tu singur văd că mi-ai rămas ...\nDar și tu văd că-ncepi glumi cu mine.\nNu mai am suflet, nici inimă, nici glas,\nÎs buruiană. Sunt un mărăcine.\nTu rabzi să m-asuprească rău dușmanii,\nAștept cu ceasul și tu rabzi cu anii.\nMă ocolesc, privind încoace toți,\nParcă aș fi o gazdă de derbedei și hoți.|4208
Nichita Stănescu|Prelecţiune|Ptolemeu mi-a zis:\n— Două sunt felurile firii de a fi:\nstarea belșugului de timp la îndemână,\nadică starea contemplării,\nși starea lipsei de timp, adică\nstarea crizei.\n\nDupă aceea a tăcut.\n\nAm căutat hârtiile și am scris:\n— Contemplația, adică staticul firii,\ncel care din plictiseală se schimbă pe sine;\ncriza de timp, adică\nstarea firii care din oboseală\nrămâne-mbrăcată în vechea sa haină,\nîn scutecul nașterii sale|3640
George Bacovia|Amurg antic|Havuzul din dosul palatului mort\nMai aruncă,mai plouă, mai plânge -\nȘi stropii căzând, în amurg, iau culori:\nDe sineală, de aur, de sânge.\n\nPlutește un lanț de lebede albe,\nIar visul din parc în lac se răsfrânge -\nAmurgul pe lebede pune culori:\nDe sineală, de aur, de sânge.\n\nUitate, statuiele albe privesc,\nAlbe visând c-un aer ce plânge -\nȘi lasă amurgul pe ele culori:\nDe sineală, de aur, de sânge.|2893
Veronica Micle|Ai plecat ...|Ai plecat manat de dor\nSi te-ai dus tot inainte,\nDe cumplitul meu amor\nNu ti-ai mai adus aminte.\n\nEu cu sufletul zdrobit,\nAm privit in a ta cale,\nSi cu lacrimi am stropit\nUrma pasurilor tale.|2014
Adrian Păunescu|Stană de piatră|E absurd, e nedrept, e ciudat, e urât,\nMarea bate în țărm, cerul bate în ochi,\nParcă suntem cuprinși de un fel de deochi,\nNu pot face un pas. Te iubesc și atât.\n\nAș putea să ajung într-un timp și-ntr-un loc,\nUnde știu că poți fi și că suferi cumplit,\nAș putea testament sau scrisori să-ți trimit,\nSau să vin să vă pun, plin de dragoste, foc.\n\nParcă sunt blestemat, parcă nu am puteri,\nConsternat, retrăiesc tot ce e și ce-a fost,\nNu mai știu dacă vrei să și fac tot ce-mi ceri,\nSă te las să te pierzi într-un trist adăpost.\n\nNu mai știu ce e azi, nu mai știu ce-a fost ieri,\nDespre mâine nu cred că mai are vreun rost.|2445
Duiliu Zamfirescu|Barza|Sus, pe Argeş, pe la munţi,\nAu rămas codrii cărunţi;\nJos, pe vale, prin zăvoi,\nSe cobor turme de oi,\nIar un cuc cu pană sură\nŞi-a spus numele din gură:\n „Cu-cu!”\n\nDe prin garduri, de prin vii,\nCintezoii aurii\nZis-au din ciripitură\nUnei tufe de răsură:\n„Soro fă, deşteaptă-te\nŞi spre soare-ndreaptă-te,\n So-ro!”\n\nIar prin crânguri s-aud semne\nGhionoaia taie lemne,\nGaiţa, într-o gârneaţă,\nSe proclamă cântăreaţă,\nIar din mreaja somnului\nIes gândacii Domnului\n Ro-şii!...\n\nChiar şi hanul de la drum,\nIarna fără fir de fum,\nVara făr-de călători,\nToamna făr-de cântători,\nS-a umplut de rândunele\nCe-au adus vara cu ele\n Cal-dă.\n\nIar prin lanul răsărit\nMerge vestea c-a sosit\nCraiul dimineţelor,\nPaznicul fâneţelor,\nŞi-ar fi tras pe-un vârf de leasă\nJos la doamna preoteasă...\n Ci-ne-i?|489
Marin Sorescu|Seneca|La apusul soarelui, mi s-a spus,\nTrebuie să-mi tai venele.\nAcum e abia prânzul,\nMai am de trăit câteva ore bune.\n\nCe să fac,\nSă-i mai scriu lui Lucilius?\nNu mai am chef.\nSă mă duc la circ?\nNu-mi mai trebuie nici circ nici pâine.\nSă prevăd destinul filozofiei?\n\nA mai trecut o oră,\nAu mai rămas încă patru,\nApa clocoteşte în baie,\nCasc şi mă uit pe fereastră,\nPrivesc după soare care nu mai apune\nŞi mă plictisesc îngrozitor.|2640
Radu D. Rosetti|Dor|In Flandra ţară sîngeroasă,\nNe spun pribegii călători,\nFemeile scot ochii,noaptea,\nPlapîndelor privighetori.\n\nŞi mai frumos ca înainte,\nCu dorul veşnic de lumină,\nÎn trilurile lor suave,\nPrivighetorile suspină.\n\nPoeţi,lumina vieţii voastre \nE visul magic de iubire;\nÎn dorul ei cîntaţi voi jalnic,\nCa ea nu-i alta să inspire.\n\nIubiţi ! Să n-aveţi însă parte\nNici cînd de-ai dragostei fiori !\nCa s-o cîntaţi,dorind-o veşnic,\nSărmani poeţi-privighetori .|1721
Ion Barbu|Înecatul|Fulger străin, desparte această piatră-adâncă;\nVăi agere, tăiaţi-mi o zi ca un ochean!\nAtlanticei sunt robul vibrat spre un mărgean,\nÎncununat cu alge, clădit în praf de stâncă,\n\nUn trunchi cu prăpădite crăci vechi, ce stau să pice,\nDin care alte ramuri, armate-n şerpi lemnoşi,\nBat apele, din baia albastră să despice\nLimbi verzi, şuierătoare, prin dinţii veninoşi.|3090
Vasile Militaru|Rugăciune către Maica Domnului|Preacurată Maică, pururea fecioară\nSufletul din mine nu-l lăsa să moara\nCi trimite-l sfântă peste el, de sus\nMila ta cea mare, mila lui IISUS\n\nÎngeri împrejuru-mi fă ca să se-adune\nSă-mi arate calea către bine\nSă-mi îndrepte paşii pe cărarea milei\nLa-nceputul nopţii, la-nceputul zilei,\n\nPlin de umilinţe şi de-adânci suspine,\nSufletul la tine vine să se-nchine\nMila ta din ceruri peste el coboară\nMaică preacurată, pururea fecioară.”|4306
Nichita Stănescu|Balada neîncolțită|Sta și bea între gânduri vii,\nla un chef sub frunze joase\nRădăcini încolăcite\noasele-i legau de oase.\n\nRezemat stătea-ntr-un cot\nde râu nesecat și rece\nUn țipar i-era sprânceană\ndegete, țipari vreo zece.\n\nCu o mână sprijinită\npe-un căpăstru de cometă,\nse lăsa să facă parte\nchiar el însuși din planetă\n\nSta și bea, izvor invers\ncerurile câte șapte,\nîmbrăcat în iarbă verde\nși încins la brâu c-un șarpe.|3499
Adrian Păunescu|Părinți uituci|Luați cu treburi mari, de bună seamă,\ncu treburile grave dinspre moarte,\npărinții ne-au murit, plecînd departe,\nuitînd atît: să spună cum ne cheamă.\n\nNu putem zice vorbe împotrivă,\nnu pîngărim cu buzele morminte,\ndar frigul disperării ne cuprinde\npurtînd porecla lor conspirativă.\n\nȘi-au mai uitat ceva, murind, bătrînii,\nsă ne dea limba lor, ori rea, ori bună,\nși-au mai uitat, în grabă, să ne spună\nunde sîntem, pe ce pămînt al lumii.\n\nȘi-au mai uitat, în graba lor firească,\npărinții nostri, Doamne, să ne nască.|4556
Cincinat Pavelescu|Bradul și firul de iarbă|Un brad înalt, semeț, voinic,\nPrivind un fir de iarbă mic,\nZicea-ngâmfat: În zece ani cât m-am suit,\nSărmane fir nenorocit,\nȘi tu ești tot cum te-am lăsat\nPe când alături petreceam;\nÎn umbra ta necunoscută,\nAbia c-o palmă te-ntreceam\nȘi astăzi te întrec c-o sută.\nȘi vezi, sunt bun că-mi amintesc\nȘi-am drept să fiu orgolios,\nCăci ai rămas atât de jos,\nAbia, abia te mai zăresc.\nFirul de iarbă îi zise: Bine,\nEști mai înalt, e drept, vecine,\nȘi totuși între noi, îmi pare\nCă e grozavă-asemănare:\nOricât te-ai înălța în vânt,\nCu fruntea-n nori sau în lumină,\nO, nu uita ai rădăcină\nTot ca și mine, în pământ.|307
Ilarie Voronca|Priveşte|Ce mlădios e piciorul asinului\nca un deget copita mică atinge clapele pietrelor\ncoapsele au o legănare în mers ca apele\nasinul cunoaşte pleoapa potecilor\n\ndiamantul piscurilor tale sticla zborului de vultur\ndar pupila asinului a închis înălţimile\n\nlacătele stâncilor nu-l sperie\npoartă pe grumaji frunzele poverilor\nşi ţipete izbucnesc din el\ncum din argintul râului pescăruşii|782
Adrian Păunescu|Domnul Tudor|Ascultați-mă, prieteni, nici n-o să mai fie iarnă\nA trecut\nVladimirescu ca un tânăr zeu român.\nEl avea pe cap cilindru, și avea-n mustăți o armă,\nȘi-i cădea pe cal un paloș, fără teacă, paloș spân.\n\nȘi l-au îmbăiat cinci râuri și numite toate Jiuri\nȘi l-au îmbrăcat cinci Gorjuri și mantaua boarelui\nȘi de unde să mai vină iarna, când acele Jiuri\nAu sorbit toți norii roșii din sud-vestul Soarelui ?\n\nAm stat noi cu ochii clește parca înzăundu-i chica\nNeagră, care-n falduri tulburi peste umeri bobotea\nEl a lunecat cu calul, a surâs, n-a spus nimica,\nMângâind cu frâul capul spânzurat de șaua sa.\n\nO, n-o să mai fie iarnă, a trecut prin țară\nTudor\nCalul flutura copite și județe-avea în mers.\nA trecut\nVladimirescu viu prin aer, zeul multor\nStele de deasupra noastră, care ard în univers.\n\nAstfel vin subit bărbații de prin marile morminte\nUnde crește-n fierbințeală tronul lor adânc de somn.\nA rămas\nVladimirescu închegat pe-un cal fierbinte\nRăsturnat ca o gradină peste țara lui de domn.|2247
Mihai Eminescu|Pintre stânci de piatră seacă|Pintre stânci de piatră seacă,\nAuzi plâns de cucuvai,\nȚipând noaptea tristu-i vai!\nCând în nouri se îneacă\nChipul lunii cel bălai.\n\nVraja trece peste lume,\nVraja... cântec amorțit,\nCa un vis îngălbenit,\nPe-a ei buze vineți spume,\nCapu-i alb e amețit.\n\nFuge, trece, fuge, zboară,\nBuza-i tremură spumând,\nOchii-i joacă schinteind,\nSub nebuna ei cântare\nLumea doarme în descânt.\n\nEste daďna cea nebună,\nCare cântă noaptea-n crâng,\nPe când stelele se sting,\nPe când frunzele-abia sună,\nPe când apele-abia plâng.\n\nVezi cum luna înghețată,\nDintr-al nourilor hău,\nTrece ca și visul greu —\nSună-n noaptea descântată\nCântul trist din ceasul rău.\n\nȘi bătrâna moarte toarce\nGândul ei în nefinit:\nZilele din vine-ți stoarce\nȘi când capu-ți se întoarce,\nBagi de seamă c-ai trăit.|1204
Adrian Păunescu|Aud că lumea vinde cărămidă|Altar curat și unică femeie,\nDescoperirea mea pentru o viață,\nDe tine gândul meu nu se dezvață\nȘi niciun drum al meu nu se încheie.\n\nAud că lumea vinde cărămidă\nPentru cavouri, ca și pentru case,\nTu, chip al frumuseții credincioase,\nNu sta, ca în niciuna să ne-nchidă.\n\nEu te iubesc adeseori cu ură,\nCă nu mi-ai fost nici mână, și nici soră,\nCi o străină pe care-o adoră\nSinguratatea mea, ce nu se-ndură.\n\nAbia te uit, cum ești, când ești fierbinte,\nȘi mai fierbinte mi te-aduc aminte.\n\n(Repetabila povară, 1974)|4396
Traian Demetrescu|Legea|„La munca silnică pe viaţă!”\nFu a juraţilor sentinţă;\nIar vinovatul, — trist şi galbăn\nDe groază şi de suferinţă, —\nÎmbrăţişîndu-şi copilaşii,\nStrigă cu vocea înecată:\n„De astăzi nu mai aveţi tată!”|1925
Iulia Haşdeu|Himera|de este-n lume-adevărat\ncă-ndrăgostiţii au aflat\nîn germinal sau în brumar\navîntul altfel nesperat\ne că-n himeră-şi fac hotar.\n\nşi pacea serii de-o iubesc\ncu umbrele ce amăgesc\nnatura chiar — augusta mamă\ne ca-n visare se voiesc\nşi de himeră nu au teamă.\n\nei rîd de vise-amăgitoare\nşi nu se tem că omul moare\ncă-n timpul lui Homer mai speră...\nsunt singuri fericiţi sub soare:\ncă fericirea — e-o himeră.|910
Magda Isanos|Toamna|E-atâta frig în mine, -ncât îmi zic,\nca o livadă toamna: «Oare n-am visat\nc-a fost frumos şi vară,-n vreme ce nimic\ndin toate-acestea nu s-a întâmplat?»\n\nDar sufletul, întocmai ca livada,-i greu\nde ramuri frânte, frunze putrede şi spini,\nsunt semne că n-a fost la mijloc visul meu,\nci-aievea dragostea trecu, lăsându-ne străini.\n\nSau poate şi mai rău: iubirea, ca o floare,\nşi-a scuturat petalele pe jos,\nşi dorul, fructul ei cel veninos,\nse coace-acuma liniştit la soare.|1067
Adrian Păunescu|Scrie ploaie, citeşte jale|"De-atîta ploaie, parcă milenară,\nSe umflă uşa brusc, peste ţîţînă,\nE un potop mărunt, care îngînă\nPotopul întîmplat întîia oară.\n\nÎntr-un local luxos, cu trei orchestre,\nAu putrezit viorile, de aburi,\nIar rochii de mirese în dulapuri,\nŢepene stau ca nişte moi căpestre.\n\nDar, eu, acum, nu-i spun urechii tale,\nCuvinte despre apă, aburi, ceaţă,\nEu plîng bolnav, de-atîta rău de viaţă,\nDeci scrie ploaie, dar citeşte jale.\n\nNăravul tare al puterii slabe\nE că scînceşte demn, în patru labe.\n\nAdrian Păunescu\n(""Manifest pentru mileniul trei"", 1984)"|4585
George Bacovia|Gol|Dă foşnet frunza măruntă,\nUmbra e rece-n pădurea sonoră —\nO mirare tăcută, poate cruntă,\nO ameţire de toamnă, de-o horă.\n\n\nUn haos vrea să mă ducă\nDe unic uitând, şi de număr —\nUn foşnet uscat mă usucă,\nPe-un arbore plâng ca pe-un umăr.\n\n\nŞi sfârâie-o ploaie uşoară\nPe râpi, pe pădurea uscată —\nCaverna de-odinioară...\nŞi zarea-ntunecată...|2899
Emil Botta|Să fiu amurgul…|Să fiu amurgul aș vrea,\nsă aștept sfâșiat la ferestre,\ndragostea mea.\n\nSă-ți aprind obrajii cu nebuna-mi pară\nși să plec apoi,\ncând se face seară.\n\nPrimește câmpia; e un dar ce-ți fac,\nmuntele-n omagiu\nși codrii ce tac.\n\nCi vino. Să mergem. Ne-așteaptă\nmulțime de regi în genunchi\nși florile toate să trecem așteaptă.|589
Mihai Eminescu|S-oglindă în lacul|S-oglindă în lacul cu-albastru talaz,\nPalatul de vară din lunca de brazi;\nÎn susur de râuri vin valuri șuvoaie\nAprinse în fugă de-a lunii văpaie.\n\n[1876]\n\nversuri inedite|3475
George Topîrceanu|Taina nopții|În lumina lunii doarme\nCasa dragii mele,\nI-au cuprins pridvorul tainic\nRamuri de zorele.\n\nDulci chemări nelămurite\nTremură departe.\nDraga mea a dat sfioasă\nCrengile-ntr-o parte.\n\nŞi pridvorul parc-aşteaptă,\nOaspele grădinii,\nDar mă bate luna-n faţă\nŞi mă ştiu vecinii...\n\n— Lună albă, lună mută,\nLună călătoare,\nCum te-aş smulge de pe ceruri\nSă te-arunc în mare!...|740
Veronica Micle|Scrisoarea|De-ai sti, iubite, cat de mult\nMi-i dor ca glasul tau s-ascult,\nAi veni pe-aripi de vant\nSi mi-ai spune un cuvant.\n\nVorba fie rea sau buna\nAm vorbi-o impreuna,\nM-ai vedea, et-as privi,\nVorbele s-ar inmulti.\n\nTu mi-ai spune una mie,\nEu ti-as spune multe tie\nFar-de rost si chibzuire\nInsa toate de iubire.\n\nVino dar pe-aripi de vant,\nVin de-mi spune un cuvant,\nCa mi-i dor atat de mult\nGlasul tau sa-l mai ascult.|2062
Nichita Stănescu|Numărătoarea|Numărătoarea începe cu doi.\nUnul nu este numărabil\nPlouă Doamne şi transformi în noroi\nsufletul meu de câmp arabil\n\nNumărătoarea începe cu doi\nUnul nu este şi nici nu există\nPământ amestecat cu apă, noroi\nse numeştre cu vorba cea tristă\n\nNumărătoarea începe cu doi,\ndar, şi sfârşitul...\nPlouă peste infinit. Murdar de noroi\nsau, născător de noroi e infinitul.|3625
Nichita Stănescu|Atât de mândru ea mergea|Atât de mândru ea mergea\nşi-atât de galeş, singuratic.\nVedere mult prea mult avea\nalbastru ochi al meu apatic.\nAtât de tandru mirosea\ncând nara mea de bot de câine\nmult lungă o adulmeca\nşi azi şi mâine.\nAtâta viaţă amărâtă\nstătea în ea mai râsă-plânsă\natâta lapte de cucută\naş fi băut de doruri însă\nea s-a fost dus, ea s-a fost dus\ndoar de la mine\nşi doar o vorbă nu i-am spus\nîn veşnicie.|3494
Veronica Micle|Nu esti tu ...|Lui X\n\nNu esti tu acela care mi-ai dat inimei mahnire;\nNu te maguli cu gandul ca te-am plans sau te-am iubit,\nAi fost numai intruparea unei clipe ce'n nestire\nMisca sufletul si-l leaga de un dor nemarginit.\n\nSi daca a fost durere si daca mai sufar inca,\nNu esti tu a lor pricina, nu esti tu cel vinovat,\nE de vina al meu suflet, e simtirea mea adanca \nCaci a mea este iubirea tu esti clipa ce-a zburat.|2050
Adrian Păunescu|Chemare către țărani|A venit și vremea furtunoasă\nSă ne dăm naturii înapoi,\nHai, țărani, întoarceti-vă-acasă\nCă e-dor pământului de voi.\n\nȘi luați și fabricile-n sate,\nFiți și muncitori, dar și țărani,\nPrea sunt urbe suprapopulate,\nPrea sunt bălării pe bolovani.\n\nRar câte-o exotică găină\nȘi vreun porc în vreun sărman coteț,\nCasa voastră însăși vi-i străină,\nDoar atât, un buletin aveți.\n\nȘi sămânța vostră cade-n piua\nLocului bizar, vulgar,\nDe trei ori pe zi dați „bună ziua”\nȘi în rest trăiți într-un ghețar.\n\nHai, țărani, întoarceți-vă-acasă,\nCasa-i totuși lucul cel mai sfânt,\nDupă-atâta fugă friguroasă,\nPuneți iarăși mâna pe pământ.\n\nÎnfloriti-l brusc, cu cereale,\nPuneți pomi, dați gresii pe cuțit,\nFaceți case, creșteți animale,\nȘi vă așezați pe veșnicit.\n\nȘi când vara o veni deplină,\nCu dolveci, cu pepeni și țânțari,\nNoaptea, sub o lună de lumină\nRidicați un foc de bălegar.\n\nȘi chemați cu vorba voastră groasă\nPe poet să cânte lângă foc.\nOameni buni, bine-ați venit acasă,\nHai și puneți patria la loc.|2202
Alexandru Macedonski|Avatar|Lui Alexandru Bogdan-Piteşti\n\nDomnea în Roma August, - era sub cer de mai, -\nÎmi cântă-n suflet anul, - zvoniseră dezastre,\nDar Tibrul printre dealuri curgea ca printr-un rai,\nŞi vii, în ochii sclavei, zării cicori albastre.\n\nVorbi în al meu sânge al patimilor grai,\nEram atletul plastic întors abia din castre,\nȘ-am pus, sub piept zdrobind-o, când lung o sărutai,\nJăraticul de buze pe florile din astre.\n\nGrădina în odihnă zăcea-ntre ziduri albe\nNinseseră din piersici suave flori roz-albe -\nAu curs de-atunci noiane de veacuri păgâneşti -\n\nUitată mi-este groapa sub flori şi sub parfume,\nDar tot mi-aduc aminte - fu Cretus al meu nume,\nŞi-n for purtam tunică cu ciucuri elinesti.|2667
Adrian Păunescu|Lemn de foc|Şi va veni o vreme, când toate se vor spune\nŞi ce-i banalitate, va deveni minune,\nŞi va urca iubirea la rangul ei cel mare\nŞi am să vin la tine, să cad de pe picioare.\n\nŞi ca să-mi fie bine, eu cred că e mai lesne,\nSă fiu copac în lume, să port pământ pe glezne\nŞi încă de cu toamnă, de toamna ce-o să vină\nSă pot intra sub iarbă, să capăt rădăcină...\n\nŞi când se lasă noaptea pe noi, ca o arsură,\nCu florile nebune, să te sărut pe gură...\nTu însuţi mă vei pune pe foc, cum se cuvine\nDar când voi arde-n sobă, voi fi din nou cu tine.\n\nŞi n-ai să ştii, probabil, prin crivăţul de sânge,\nDe ce se uită focul în ochii tăi şi plânge.|2325
Nichifor Crainic|De profundis|Străbunii mei din vremuri legendare,\nAl vostru suflet de umili ţărani\nA dormitat sub secolii tirani\nCa sub un greu de lespezi funerare.\n\n\nDar din adâncul miilor de ani,\nTot ce-a mocnit în voi - frumos şi mare -\nIrumpe-n mine ca o-nvâlvorare\nSpre ceru-ncins în zboruri de vultani,\n\n\nÎn sânge mi-arde dorul vostru scris;\nUrcaţi, prin mine, către biruinţă,\nŞi-aşa, cum ale voastre toate mi-s,\n\n\nVă răzbunaţi, că-n tânăra-mi fiinţă\nA pâlpâit lumina unui vis\nŞi s-a zbătut suprema năzuinţă.|1270
Lucian Blaga|La mare|Viţe roşii,\nviţe verzi sugrumă casele-n lăstări sălbatici\nşi vânjoşi-asemenea unor plopi ce-şi\nstrânâg în braţe prada.\nSoarele în răsărit-de sânge-şi spală-n mare\nlancile, cu care a ucis în goană noaptea ca pe-o fiară.\nEu\nstau pe ţărm şi-sufletul mi-e dus de-acasa.\nS-a pierdut pe-o cărăruire-n nesfârşit şi nu-şi gaseşte\ndrumul înapoi.|3346
Ion Luca Caragiale|Erato, scapă-mă!|Icoană din ramă,\nCând glasu-mi te cheamă,\nTu vino și ia-mă.\n\nAh! și bine mi-i!\nCăci la tine mi-i\nDorul inemii...\n\nGândurile-o dor\nDe scumpu-i odor:\nMai las-o! o, dor!\n\nCa pe calde azimi,\nVino să te razimi,\nMintea luminează-mi.\n\nDorurilor zi-le:\nSunteți niște-azile\nUnor sfinte zile!\n\nVino, adorato,\nFericirea arat-o...\nScapă-mă, Erato!|3119
Anton Pann|Astrologia|La o masă boierească din vorbă-n vorbă veni\nŞi vorba de calendare, d-astrologi a pomeni;\nFiindcă-n anul acela câte prevestiri s-au pus\nNiciuna nu se-mplinise, ci tot minciuni le-au fost spus.\nUnul ce şedea la masă împreună a prânzi\nŞi de astrologi cuvântul îndată cum auzi,\n„Domnilor! — el le răspunse — s-am audenţă mă rog,\nEu vă-ncredinţez că-n viaţă n-am văzut un astrolog\nToţi creierii-n cap să-i aibă, ci sunt toţi nişte lipsiţi,\nCărora lumea le zice învăţaţi şi procopsiţi.”\nAceste cuvinte zise, cum le auzi un prost,\nCarele la acea masă servitor şi el a fost\nŞi era atunci la masă să dea un cap de viţel.\nÎl aduse fără creieri, carii îi mâncase el;\nStăpânul său, luând capul ş-în el creieri nevăzând,\nS-a întors cu supărare şi îl întrebă, zicând :\n„Dar ce va să zică asta, n-a-avut creier ast viţel?”\n„Nu, domnule — îi răspunse — a fost astrolog şi el.”|240
Adrian Păunescu|Târg de sclavi|Hai, vino lume, vino să vezi,\nvino să cumperi, vino să vinzi\ntitluri, poveşti şi bătrâni suferinzi,\naur, biciuşti, biciclete, cirezi.\n\nŞi, mai ales, vino lume cu sârg,\nprivind cu milă copiii suavi,\nhaideţi cu toţii la comerţul de sclavi\nşi onoraţi al copiilor târg.\n\nAici sunt mame ce vând copii,\nmame deştepte cu mâinile reci,\ncare în cinicul veac douăzeci\nse pricopsesc, nu s-ar mai pricopsi,\nnegustorind până-n veacul de veci,\nca-ntr-un obor pentru vite, copii.|2450
Alexandru Macedonski|Apus|De-o plumburie-ncenuşare\nPe când apusul e cuprins\nÎn funebra-nserare, \nZic fără-ntristare\nDe soarta mea învins:\nSalutare, \nCer mare\nŞi-ntins\nStins.\n\nStins\nŞi-ntins\nCer mare, \nSalutare, \nDe soarta mea învins, \nZic fără-ntristare\nÎn funebra-nserare, \nPe când apusul e cuprins\nDe-o plumburie-ncenuşare.|113
Adrian Păunescu|Pe steaua cu numele Paler|Prietene, dormi, ca e noapte\nSi ai de batut drumuri lungi.\nSpre steaua cu numele Paler,\nPe care voiai sa ajungi.\n\nStiam ca le meriti pe toate,\nSi dreptul la da, si la nu,\nSi parca uitasem ca totusi\nAi dreptul la moarte si tu.\n\nAi stat viata-ntreaga de veghe,\nPe muchia acestui cutit,\nCu grija dreptatii si-a tarii,\nPrecum îti fusese sortit.\n\nCe singur ai fost toata noaptea,\nCe singur în ultim popas,\nCe singur în cer te întuneci,\nCe singuri pe-aici am ramas.\n\n\nDrum bun catre dincolo, frate,\nSi-n viata, si-n moarte stingher,\nDrum bun catre propria pace,\nDrum bun catre Lisa din cer.\n\nArmurile pentru plecare\nLe-nchidem la ultima za,\nSub steaua cu numele Paler,\nCa stim c-o vei umaniza.\n\nSi poate cândva, într-o noapte,\nZdrobiti de parerea de rau,\nNoi, toti, vom afla ca e viata,\nPe steaua cu numele tau.|2382
Elena Farago|Cucu|Cucu… cu-cu! prin grădină,\n Cucu… cu-cu! prin zăvoi,\n Toată primăvara-i plină\n Lumea pomilor de noi.\n\n Mititei, cu pene sure,\n Şi cu zborul vitejesc,\n Toţi copacii din pădure\n Ne cunosc şi ne iubesc.\n\n Versul nostru lung răsună,\n Şi drumeţii trec şi spun:\n — Cântă-ne de voie bună,\n Cuculeţ de piază bun!\n\n Şi ni-i dulce şi uşoară\n Viaţa noastră: zbier şi cânt —\n Şi din toate una-i doară\n Jalea noastră pe pământ —\n\n Căci în viaţa noastră toată\n Ce-i mai sfânt şi dulce — nu-i.\n Cuibul nostru niciodată\n N-a fost leagăn pentru pui!\n\n Niciodată nu ne cheamă\n Gura pruncului flămând —\n Şi cuvântul drag de mamă\n Noi nu-l auzim nicicând!|530
Tudor Arghezi|Alba|De ce te uiți așa, când seara vine,\nÎn ochii mei cu ochii tăi de salbă,\nCă nu-ți mai iei privirea de la mine,\nGingașă, grațioasă mâță albă?\n\nNu te-ai uitat așa fel niciodată\nȘi frumusețea ta nu m-a privit\nAșa de-adânc, bătu-te-ar să te bată,\nNici când fusesem mort și răstignit.\n\nMă plec și te scrutez cu un fior,\nCa-ntr-o lumină de fântână.\nParc-ai trecut tiptil, călcând ușor,\nTorcând încet, pe lângă lună.\n\nȚi-e gura roză-nchisă ca un plic\nAl nimănui, lipit și cetluit.\nDeasupra cine nu a scris nimic?\nȘi înăuntru, cui i s-a povestit?\n\nTu știi ceva ce limba ta nu-l știe\nȘi să-l rostească nu e cu putință.\nȘtiința mută ți-a fost dată ție,\nȘi mie graiul cel fără știință.|1951
Lucian Blaga|Alchimie|Ce se preschimbă-n poezie?\nNumai lucrurile cari s-au stins\ntrecând în amintire.\nNumai arzătoarea nimicire\nprin ceea ce cauți într-adins.\nNumai plecarea și-ntoarcerea.\nNumai drumul cocoarelor.\nNumai frunza ce cade\nși oboseala popoarelor.\n\n(1946 - 1951)|3268
Emil Brumaru|O să mai putem vreodată...|O să mai putem vreodată\nSă trăim frumos şi sfânt,\nCând din rouă mi se-arată\nTrupul tău pe-acest pământ?\n\n\nO să ne mai poarte boarea\nRaiului ce l-am pierdut,\nCa pe-un flutur, fericirea,\nPrintre îngerii plângând\n\nFără să deschidă gura,\nDoar cu lacrima strigând?\nSă ne-ntoarcem iar în pura\nPoveste de la-nceput?...\n\nO să mai putem vreodată\nSă trăim frumos şi sfânt,\nCând din rouă mi se-arată\nTrupul tău pe-acest pământ?\n\n(poem inedit)|2503
Nichita Stănescu|Trepte|Alergam pe o platformă infinită de beton\nalergam.\nTăcerea era desăvârşită şi alergarea nu mi-o auzeam\nvederea platformei era amplă şi infinită\nşi n-o mai vedeam.\nAlergam pe-o platformă infinită de beton\nalergam.\n\nDeodată-un ţiuit şi platforma s-a rupt pe orizontală\nşi am căzut din dimineaţă spre seară, spre foarte seară\npe o altă platformă de beton infinită\nalergând,\ndin tăcere neauzind, din vedere nemaivăzând.\nAlergam alergând şi deodată\nun ţiuit\nplatforma s-a rupt pe orizontală\nşi iar am căzut dinspre dimineaţă spre seară\nspre foarte seară,\npe o platformă de beton infinit\ncând alergam, alergam, alergam,\nalergam.|1590
George Coşbuc|Umbra|Dacă tu vei căuta\nSă se nalţe pacinic fumul\nJertfei tale, nu uita\nCă, de ai spre soare drumul,\nUmbra este-n urma ta.\n\nRob tăcut, pe care-l cheamă\nDomnul său c-un gest tăcut,\nIa aminte plin de teamă\nOrice gest i-ar fi făcut\nŞi de toate ţine seamă.\n\nUmbra-i robul, când urmezi\nDrumul tău spre soare ţântă:\nNu te supăra, n-o vezi;\nChipul ţi-e-n lumină sfântă,\nŞi-n lumină naintezi,\n\nDar când vii de dimpotriva\nSoarelui, ea-i sfetnic rău:\nStăruind nemilostiva,\nSă-nnopteze chipul tău,\nCe supărăcioasă fi-va!\n\nUmbră, soare, al jertfei fum!\nDe prisos mi-e tâlcul, dacă\nN-ai putut să-l prinzi. Şi-acum\nPoţi s-alegi! Eşti cel ce pleacă,\nEu sânt cel de mult pe drum.|664
Nichita Stănescu|Albastru de voroneţ|Albastru cu cap încoronat,\ncu albastru tăiş fulgerător,\npe albastru l-a decapitat\npeste nor, sub nor.\nAlbastru fără cap, a căzut,\nnu el bineînţeles, trupul lui,\ndin văzut deveni nevăzut\nînaintea şi-napoia norului\nAlbastru cel mare, din cer\ncel pe dinlăuntru şi pe dinafară\nţinea în echilibru sever\nsecunda dimineţii şi pe cea de seară.|1317
Mircea Demetriade|Pianistul|(Dublu sonet)\n\n\nVibrări adânci, sonore, şi pline de mâhnire\nSub degete nervoase pe clape-alunecau...\nSe răspândeau în juru-i în lungă hohotire\nDe plânsete ce-n suflet adânc îl pătrundeau.\n\nDe plânsete ce-n suflet adânc îl pătrundeau,\nAccente disperate de-apusă fericire, -\nPianul, - sub amare gândiri care-l munceau\nScotea ca bun tovarăş l-a lui nenorocire.\n\nScotea, ca bun tovarăş l-a lui nenorocire,\nSuspinuri prelungite, ce pieptu-i năbuşeau;\nMustrări acelei care uită a lui iubire...\nReamintiri de-acele ce-odată îi zâmbeau.\n\nVibrări adânci, sonore şi pline de mâhnire,\nDe plânsete ce-n suflet adânc îl pătrundeau...\nScotea ca bun tovarăş l-a lui nenorocire...\nReamintiri de-acele ce-odată îi zâmbeau\n\nReamintiri de-acele ce-odată îi zâmbeau,\nFermecător pianul şi-n dulce suvenire\nScotea ca bun tovarăş l-a lui nenorocire.\n\nScotea ca bun tovarăş l-a lui nenoricire,\nŞoptirile ce-odată cu drag îl mângâiau\nDe plânsete ce-n suflet adânc îl pătrundeau.\n\nDe plânsete ce-n suflet adânc îl pătrundeau,\nAproape-n neştiinţă porni în aiurire\nVibrări adânci, sonore, şi pline de mâhnire.\n\nAproape-n neştiinţă porni în aiurire,\nŞoptirile ce-odată cu drag îl mângâiau,\nFermecător pianul şi-n dulce suvenire.|1264
Nichita Stănescu|Veghe la liniștea lumii|Sub cerul acesta puternic, atârnând de stele\nca pânza unei corăbii nupțiale,\nstau drept ca în nopțile-acele\nde dragoste, și steagul îmi flutură\nargintat de aerul rece.\n\nCa un piept de corabie tai viitorul.\nValul lui îmi izbește urechea, cu țipăt\nde victorie, de odihnă, de pace,\nși râd cu toți dinții și-mi place\ncerul acesta pe care-l curbează\nbătăile inimi mele.|3683
Ion Luca Caragiale|Semnul|Din toate câte sunt pe lume,\nNu-i una fără semn anume:\nDupă miros cunoşti o floare;\nCunoşti un fruct după savoare;\nUn geniu după o gândire,\nŞi steaua după o sclipire;\nPe-un om de duh, pe cum priveşte\nŞi pe neghiob pe cât vorbeşte;\nCunoşti o pasăre pe glas;\nCopoiul de vânat pe nas;\nUn câine ori un om turbat\nPe bale şi lătrat;\nCunoşti o fiară\nDupă ghiară;\nDupă un fluier, pe mierloi;\nDupă mai multe... pe ciocoi.|854
Alexandru Vlahuţă|Tu ești poet|Eu vreau cântări de veselie.\nCă tu ești trist, ce-mi pasă mie?\nNici vreu să știu de ce te doare,\nDe grijile ce te frământă,\nDe inima ta care moare...\nTu ești poet, deci cântă.\n\nDe te urăsc, de te sfâșie\nVrăjmașii tăi, ce-mi pasă mie?\nZâmbind, tu rănile-ți ascunde,\nȘi-n stele sufletu-ți avântă,\nCui te lovește, nu-i răspunde...\nTu ești poet, deci cântă.\n\nDe-ți plâng ai tăi, în sărăcie,\nȘi-i vezi murind, ce-mi pasă mie?\nTu du-mă-n alte lumi, senine,\nCăci singura-ți chemare sfântă\nE să mă-nveselești pe mine;\nTu ești poet, deci cântă.\n\nIar dac-un vânt de nebunie\nPeste viața ta pustie\nS-abate pentru totdeauna,\nÎn noaptea care te-nspăimântă\nPrivește stelele și luna\nSurâzător, și cântă.|214
Ion Heliade-Rădulescu|Şaradă|Capu-mi e o trăsură din cele de folos,\nMijlocu-mi priimindu-l nu vei umbla pe jos,\nIar coada-mi, o ştii bine, e grozăvia mării,\nŞi tot eu pentru tine sunt timpul desfătării.|829
Nicolae Labiş|Viitorul|Trăim în miezul unui ev aprins\nȘi-i dăm a-nsuflețirii noastră vamă.\nCei ce nu ard dezlănțuiți ca noi\nÎn flăcările noastre se destramă.\n\nNoi pentru viitor ne pregătim,\nȘi-l populăm pe solul fericrii,\nCu brațele-ncordate să-l săpăm\nȘi să-l udăm cu ploile gândirii.\n\nNe-ntârziat deci să-nvățăm, tovarăși,\nÎn numele acelui țel sublim:\nSă-nvățăm ce-nseamnă omenia\nȘi comuniști să învățăm să fim.\n\nÎn brațele necoapte arme-am prins\nSă ne-ajutăm în luptă grea părinții;\nAu înflorit de-aceea timpuriu\nLivezile imaculate-a minții.\n\nAm fi greșit de-am fi strigat că nimeni\nNu vrea să ni le apere de-ngheț.\nPărinții noștri, comuniștii, ști-vor\nSă-și apere comoara lor de preț.\n\nO, nu de magi avem și-avem nevoie,\nNici de proptele puse fără haz:\nPartidul clasei ne veghează zborul\nPe marele istoriei talaz.\n\nȘi pentru că-n vâltoarea vremii noastre\nNoi am avut un post și am lupat,\nNe-am câștigat și dreptul demnității\nȘi-al cugetării drept nemăsurat.|1671
Radu Gyr|Tinerețea mea|Ca să cânt tămâioșii tăi ani,\ntinerețea mea, tinerețe,\nmi-ar trebui fluvii semețe\nși munți și vulcani,\nși grindini prin crengi pădurețe,\nși râpe zvâcnind bolovani,\nși praștii mi-ar trebui și sânețe,\nși herghelii de cârlani -\nca să te cânt, tinerețe,\nca să-ți cânt tămâioșii tăi ani.\n\nCa să te cânt, tinerețe fierbinte\ncu roșii, sălbatici-ți cerbi,\nmi-ar trebui vântul fierbinte\nprin marile stepelor ierbi\nși tunetul fără cuvinte\ncu care știuseși să fierbi\nsmulgând tot ce-ți sta înainte,\ntinerețe fierbinte,\ntinerețe cu cerbi.\n\nCa să te cânt, tinerețe de-agată\ncu creștetu-n fiece stea,\ns-ar cuveni lumea toată\nde sângele nopților grea,\nde mustul amiezilor beată,\ncu nemărginirile-n ea.\nDar mai ales s-ar cădea,\nah! tinerețe-nsetată\nca să te cânt, s-ar cădea\ninima mea de-altădată,\ninima mea, inima mea.|4068
Anton Pann|Te păzește să nu superi, pe-altul între proști să-l numeri|Nastratin Hogea-ntr-o vreme nouă măgari dobândind\nŞi într-o zi toţi aceştia la păşune scoşi fiind\nS-a dus seara ca să-i strângă de pe câmp unde era\nŞi de sunt toţi ca să vază, începu a-i număra.\nIeşind dar la număr tocma, pe unul încălecă,\nLuă pe toţi după urmă şi la casa lui plecă.\nCând mergea pe cale însă stătu iar a-i număra,\nŞi văzu că înaintea-i numai opt măgari era;\nSe uită, se miră singur cu unul ce s-a făcut,\nŞi văzând o groap-adâncă pe unde a fost trecut,\nGândi că poate într-însa unul din ei a căzut,\nCând a privit el cu ochii aiurea şi n-a văzut;\nDescălecă şi se duse în groapă a se uita,\nDar ce să vadă într-însa, când degeaba căuta?\nSe-ntoarse ş-începe iarăşi măgarii a-şi număra,\nŞi văzându-i că sunt nouă, începu a fluiera;\nIar încălecă pe unul, şi până-ntr-un loc mergând,\nSă-i mai numere o dată iarăşi îi veni în gând.\nŞi văzând că şi acuma iar la număr opt era\n(Că pe cel de supt dânsul nicidecum nu-l număra)\nStând: - Ciudat lucru! el zise - or ochii mei sunt stricaţi,\nOr că eu nu poci să-i număr, cum merg ei amestecaţi!\nŞi descălecând îi puse câte unu-unu-n rând\nŞi pe fiecare mâna puind el şi numărând,\nIeşiră măgarii tocma noauă, după cum au fost,\nŞ-încălecă iar pe unul, făcându-se singur prost.\nPlecând însă cu-ndoială, nu se putu stâmpăra\nDupă ce puţin mai merse, stătu iar a-i număra,\nŞi măgarul de supt dânsul nenumărând iar aşa,\nTot opt ca şi pân-acuma, ceilalţi la număr ieşea.\nÎntr-acest timp, trecând unul, i-a zis: - Nu te supăra,\nFă bine şi te opreşte măgarii a-mi număra!\nCa să văz şi tu ca mine tot aşa lipsă îi scoţi,\nOr că mie mi se pare că nu sunt la număr toţi.\nÎncepu omul acela măgarii a-i număra,\nArătând întâi cu mâna de supt el care era.\nHogea îi zise (văzându-l că începe de la el):\n- Dar ce! mă pui şi pe mine în rând, omule mişel?\nŞi necăjit de aceasta, acasă cu ei s-a dus\nŞi aci iar cu nevasta ca să-i numere s-a pus.|2755
Nichita Stănescu|Hai Ku, hai Pietre, hai Kameni, hai Petre !|lui Bogdan\n\nHomer te-a văzut\nîmbrăţişându-te\ncu grecii morţii lui!\nPrivirea mea văzându-te\ne gâtul retezat\nal Mariei de Stuart.\nCe Serbie, doamne,\nîntr-un singur muritor!|3566
Ion Minulescu|Ultima oră|La Circ...\nUn accident banal -\nUn acrobat,\nUn salt mortal\nȘi...\nAcrobatul nu s-a mai sculat...\n\nAlămurile din orchestră au tăcut,\nIar clovnii din arenă au țipat...\nDar publicul din staluri n-a crezut\nCă poate fi și-un accident adevărat\nȘi-a fluierat...\nZadarnic -\nMortul n-a mai înviat...\n\nPăcat de el!...\nEra un tânăr acrobat frumos,\nCu corpul tatuat de sus și până jos,\nDe care publicul se minuna,\nCând îl vedea-ndoit ca un inel,\nIar când pe bara fixă se-nvârtea\nCa o morișcă de cafea\nCu balerina lângă el!\n\nDar balerina nu-l iubea!...\n\nPovestea lui?\nHm!...\nPovestea mea -\nA mea,\nA ta\nȘi-a altora!...\n\nAcelași accident de circ, banal...\nO zi „relâche”,\nȘi-apoi, la fel,\nCu-aceeași balerină lângă el,\nAlt acrobat...\nAlt salt mortal!...|3237
Nichita Stănescu|Atena|Ea nu avea trup,\nceea ce-i ţinea loc de trup\nera asemenea unui corn de melc.\nNumai un drum dacă i-ar fi atins talpa,\nde îndată trupul i s-ar fi retras în sine,\nor s-ar fi ascuns, ca un luptător încolţit de săgeţi,\nsub propria lui tâmplă, ca un scut de os înflorit\ncu ghirlandele pletelor.\nN-ar fi putut să calce decât pe nori,\nde aceea, ea nu se arăta niciodată pe timp senin.\nO singură dată şi-a pierdut urmele,\ndar şi atunci, ele au căzut atât de adânc\nîncât au devenit zid de cetate.|1347
George Coşbuc|Rea de plată|"Ea vine de la moară;\nŞi jos în ulicioară\nPunându-şi sacul, iacă\nNu-l poate ridica.\n- ""Ţi-l duc eu!î - ""Cum?î - ""Pe plată!\nIar ea, cuminte fată,\nSe şi-nvoieşte-ndată.\nDe ce-ar şi zice ba?\n\nEu plec cu sacu-n spate.\nLa calea jumătate\nCer plata, trei săruturi.\nDar uite, felul ei:\nStă-n drum şi să socoate,\nŞi-mi spune câte toate,\nCă-s scump, că ea nu poate,\nCă prea sunt multe trei!\n\nCu două se-nvoieşte,\nIar unul mi-l plăteşte,\nCu altul să-mi rămâie\nDatoare pe-nserat.\nDar n-am să-l văd cât veacul!\nŞi iată-mă, săracul,\nSă-i duc o poştie sacul\nP-un singur sărutat!"|2923
Gavril Rotică|La bal mascat|În leneș dans erotic cu ritmul vinovat,\nÎn pas molatec, printre parfumuri risipite,\nPurtând în ochi reflexul simțirii contopite,\nSe legăna în sală, păcat lângă păcat.\n\nIspite-mperecheate cu lacome dorinți,\nRitmându-și voluptatea în calde respirații,\nSe-mbrățișau unindu-și nebunele senzații.\n- Noi singuri la o parte de toți, vorbeam cuminți,\n\n- Mă doare amintirea, dar nu te-nvinuesc\nCă de la braț atuncea mi te-ai desprins ușoară,\nCă alba ta ființă simții cum se coboară\nDin visele-mi înalte în lutu-i omenesc.\n\nRitmată viata însăși curgea pe lângă noi...\nIar tu ai fost o clipă acolo lângă mine,\nO undă rătăcită din undele vecine\nȘi iar te-ai dus grăbită la matcă înapoi!|2886
Dumitru Iacobescu|Marșul izolaților|Spre izolarea zărilor fugare,\nSpre măreția mărilor polare,\nSpre umbră, spre tăcere, spre uitare...\nAdio, adio!\nPornim\nÎn ritmul unui marș de țintirim.\nBlazate dar superbe caravane -\nPurtând tristețea străduinții vane -\nNe depărtăm de florile umane.\n\nOh! am visat și noi, și am dorit,\nDar visurile noastre ce-au pornit\nÎn larg, ca Invincibile Armada,\nSe duc acum să moară liniștit\nÎn portul unde doarme-n veci zăpada.\n\nȘi palid, și solemn, și gânditor,\nCu aripi uriașe de condor,\nPlutește sufletul în depărtare\nSpre izolarea țărilor polare,\nSpre umbră, spre tăcere, spre uitare.|2856
Radu Gyr|Rondel de bun rămas|Somn bun, măi diblă, pe dulap,\nrămâi cu bine, măi măciucă.\nÎmi las surtucul pe-o ulucă,\nnu vreau nici cușmă grea pe cap.\n\nCă-n piept nu știu ce se bulbucă,\ndar plâns și haină nu mă-ncap.\nSomn bun, măi diblă, pe dulap,\nrămâi cu bine, măi măciucă.\n\nMi-au mai rămas un dor de ducă,\no stea ascunsă în ciorap\nși-o mierlă-n ochi ca o nălucă...\nRămâi cu bine, măi măciucă.\nsomn bun, măi diblă, pe dulap,|3999
Adrian Păunescu|Ninge din Shakespeare|Ninge uitat. Toţi fulgii astăzi daţi-i\nCelor săraci, copiii să şi-i mintă,\nNinge fără de corp, ca din oglindă,\nCade lumina pe toţi condamnaţii.\n\nPe toată omenirea suferindă,\nPe toţi duşmanii, ca şi pe toţi fraţii,\nNinge uitat de-atâtea generaţii,\nNinge cu fulgi din lanţul de pe grindă.\n\nNinge din Shakespeare, cu zădărnicie,\nCu amăgiri, cu desprimăvărare,\nNumai groparul limita cunoaşte\nCând cu dispreţ el tace-n gura mare.\n\nNinge cu fulgi pentru lipit sicrie\nŞi lumea moare, naşte, moare, naşte.|2363
Veronica Micle|S-a pus valul|S-a pus valul de uitare\nPeste vremile trecute,\nSi s-au stins ca intr-o mare\nChinurile petrecute.\n\nEu in vremile acele\nTainic am iubit un nume,\nCe rapind mintile mele\nPace nu aveam in lume.\n\nAcum linistea e mare,\nPacea mea e nesfarsita\nSi adesea mie-mi pare\nCa e lumea impietrita.\n\n\nDar ciudata mea gandire\nCe mereu tot pribegeste,\nL-acel timp plin de iubire\nCand ajunge se opreste.\n\nSi in suflet mi s-aprinde\nDor de vremile trecute,\nIncat mintea-abia cuprinde\nJalea urmelor pierdute.|2058
Radu Gyr|La poarta lui Ștefan-Vodă  Boierii s-au strâns la vorbă...|La poarta lui Ștefan-Vodă\nboierii s-au strâns la vorbă.\n\nȘi vorbesc de-o ieslă lină\nînflorind ca o grădină,\nși de steaua care sta\nlângă Maica-Precista.\n\nLa poarta lui Ștefan-Vodă\nboierii s-au strâns la vorbă.\n\nȘi urează și colindă\ncu voroave de oglindă.\nIar colindele lor toate\nau obraji de flori curate,\nau obraji împărătești,\ncum au fețele cerești...\n\nȘi-s colindele: inele,\nnumai zâmbet, parcă-n ele\nȘi-a muiat Domnul Hristos\ninelarul luminos\nși călcâiul Lui bălai\nca un nufăr smuls din rai.\n\nLa poarta lui Ștefan-Vodă\nboierii s-au strâns la vorbă.\n\nVin colindele domoale\nla geamul Măriei-Sale\nși cu fulgi de zbor rotund\nîn iatac domnesc pătrund.\n\nVodă într-o mână prinde\nporumbeii din colinde\nși-i așează liniștit,\npe umărul daurit,\npe umărul Lui sfințit...|3924
Emil Brumaru|Bucurie dulce|Bucurie dulce\nPădure roșcată\nUmbra roua-și smulge\nDintre sânii-n roată\nCaldă peste lume\nȘi mi-o dă în spume\nS-o mănânc anume\nPân' o să-mi sugrume\nVrejul de om reavăn…\n\nCoajă de mesteacăn\nIa-mă dă-mă-n leagăn\nSuie-mă în soare\nSă-i pun întrebare\nDe ce-mi ești tu dragă\nCând anii-mi dezleagă\nBruma lor întreagă\nDin strâmta desagă\nDe ce-mi ești tu scumpă\nCând vin hoți să-mi rumpă\nHaina grea de plumbă\nCămașa-mi dezbumbă\nMâinile-mi piepți bagă\nInima să-mi tragă\nȘi s-o ducă, ducă-n\nRâșnița năucă\nSă devin nălucă…|2490
Alexandru Vlahuţă|Dorul craiului Zaraf|Aur, subt a mea privire\nCît de drăgălaş luceşti,\nTu eşti glorie, tu mărire,\nFericirea mea tu eşti!\n\nÎnjosit, plin de ruşine,\nPentru tine vieţuiesc,\nStînd pe-un tron ce nu-i de mine,\nÎntr-o ţară ce urăsc.\n\nPînă ce n-oi calici-o,\nŞ-oi avea să-i iau ceva,\nHula ei voi suferi-o,\nCa un scai voi sta pe ea.\n\nDar atunci cu mulţămire\nVoi lăsa-o binişor,\nM-am născut zaraf din fire,\nŞi zaraf voiesc să mor.\n\nMult timp însă, o, durere!\nCa un rege-am să prînzesc,\nO, cartofi, străbună bere,\nTot cu voi am să sfîrşesc!|2736
Mihail Săulescu|Un vers răzleț|Un vers răzleț pe-o filă găsită-ntr-un saltar \nîn minte cată parcă să-mi readucă iar\nduioasa poezie ce-am început odată.\nDar a rămas uitată.\nCe-am vrut să spun în versul răzleț găsit acum:\n„O roză ofilită, zvârlită zace-n drum”?\nO roză ofilită, dar câte roze nu-s\nzvârlite-așa în teama de câți în piept le-au pus ?\nDe-ar trebui să fie cântată orice floare,\nce tristă, neștiută, neînțeleasă moare, \nîn stradă azvârlită, în praf sau în noroi,\nO ! câte versuri oare n-ar fi să facem noi?\nUn vers, cu toate-acestea, pesemne că i-a fost\nursit acestei roze zvârlite fără rost,\ndar nu-mi aduc aminte ce-am vrut să spun atunci :\npesemne plânsul rozei trecute ce-o arunci,\nori poate elegia atâtor flori uitate,\nși-n care nu mai bate\naripa unui dulce și negrăit parfum,\ncum nu mai bate-n versul răzleț găsit acum.\nAtâta este astăzi întreaga poezie,\nun vers, scris poate noaptea, ori ziua \n— cine știe ? —\n\nUn vers în care poate am vrut să înțeleg\nmai mult decât ce-ar spune chiar un poem întreg.\nȘi totuși, am uitat !\nIar roza de-atuncea de mult s-o fi uscat,\ncum se usucă-n lume atâtea roze pale,\npurtând ceva în ele din gândurile tale\nși cum se duc atâtea și-atâtea poezii,\npierzându-se în suflet, uitând să le mai scrii.|1254
Nichita Stănescu|Amintindu-mi|Un arc de întuneric aplec atunci când las\nfruntea să-mi cadă sub culori\nşi uneori îmi pare că-i numai un răgaz\nşi că se rupe timpul îmi pare alteori.\n\nPietrificat, auzul în romburi şi ovale\nferigă e în stratul de grafit.\nUn fierăstrău cu dinţi de lucie răcoare\nse-afundă-n trunchiul lui necontenit.\n\nMişcarea rece, sacadată\ne dinainte înapoi,\ncu dinţi de fierăstrău muşcând se-arată,\nreci, amintirile din noi.\n\nUn arc de întuneric aplec câteodată\nşi o durere rece mă face să-l dezdoi.|1324
Ion Barbu|Arca|În turburatu-mi suflet am construit o arca\n - Informa nalucire de biblic corabier -, \n Si turme-ntregi de gînduri pe puntea ei se-mbarca, \n Noroade-ntregi, plecate puternicului cer.\n\n E vremea sa se-abata mînia lui! O ploaia\n De stropi rigizi întinde zabrele de otel.\n Corabia alearga… în negura greoaie, \n Corabia se-nclina, si-alearga fara tel…\n\n Si cel din urma crestet de munte se cufunda…\n - Spre care tarm, Stapîne, spre care Ararat\n Din bruma departarii ma poarta-adînca unda?\n S-a coborît pe ape lintoiu-ntunecat.\n\n Aud cum se destrama un suflet undeva, \n Departe, în a ploii acida melopee…\n E noapte-n larg… Iar arca te asteapta, Jehova, \n Pe marile din suflet sa fereci curcubee.|802
Vasile Conta |Dante şi Beatrice|De ce c-altădată nu te mai uiţi la mine?\nCu ce te-am supărat? Eu te ştiam pe tine\nMai veselă, mai bună. Nu te-a mulţumit slova\nDin sonetul publicat de mine în Vita Nouva?\n\nVorbeşte-mi. Tăcere ca răspuns? O, Beatris!\nDe ce mă faci să cuget că iubirea e un vis!…\nÎţi mai aduci aminte de seara cea din parc\nCând ne vorbeam în şoapte sub feeriei arc?\n\nDar, vai! căci timpul şterge şi sentimente vii…\nAzi, noi suntem mai mândri, pe atunci eram copii.\nCe vremuri fericite… din amintirea lor\nAş vrea să-mi fac cunună de glorie-n viitor.|4280
A. E. Baconsky|Rugă tăcută|Mă rog luminii să coboare\nUmblând peste pădure ca o boare —\nBrazilor adormiţi mă plec să le sărut\nBărbile lungi — frunzişului căzut\nPaşii mei rari îi povestesc în şoapte\nSpaimele cerbilor de miazănoapte.\nMă rog peregrinului, tristului vânt,\nSă uite dacă sunt sau nu mai sunt,\nSă poarte printre lacuri mai departe\nViaţa de pasăre a frunzelor moarte —\nMă rog pădurarilor să lase\nDeschise uşile colibelor joase,\nCărărilor mă rog să mă caute poate\nCând noaptea va fi dusă jumătate,\nŞi-ntr-un-târziu mă rog Craiului Nou\nSă-mi sape cavoul în timp, în ecou,\nCând raza lui halucinantă, rece,\nPierdută prin văzduh mă va petrece.\nPe urmă n-am să mă mai rog nimănui —\nVa creşte pe arbori muşchiul verzui,\nŞi frunzele-au să plece şi-au să vie\nCu nesfârşita lor monotonie.|2658
George Bacovia|Amurg de iarnă|Amurg de iarnă, sumbru, de metal,\nCâmpia albă -- un imens rotund --\nVâslind, un corb încet vine din fund,\nTăind orizontul, diametral.\n\nCopacii rari și ninși par de cristal,\nChemări de dispariție mă sorb,\nPe când, tăcut, se-ntoarce-același corb,\nTăind orizontul, diametral.|2894
Adrian Păunescu|Si totusi vine toamna|E inca verde iarba pe coline\nSi zilele nu s-au scurtat de tot\nSi cineva cu-n sac in spate vine\nDe sus din munti ca de la un complot.\n\nPorumbul are inca dinti de lapte\nAlbinele se-ngreuneaza-n zbor\nVaratec ploua in fiecare noapte\nSi greierii mai canta pana mor.\n\nCojoacele n-au coborat din poduri\nIubirile n-au coborat din vis\nSe coc gutui in foarte multe moduri\nA le musca e inca interzis.\n\nIn clai de fan miroase a foc de floare\nCerboaicele nu cauta mascul\nIn aburii de vifor cerul moare\nMai este pana la nunta timp destul.\n\nSi totusi vine toamna,si totusi vine toamna\nSi tu o stii si o ingani\nSi totusi vine toamna, si totusi vine toamna\nSi vai: suntem batrani.|2434
Tudor Arghezi|Mi-e sete|Tanjesc pe-ndelete.\nMi-e foame, mi-e sete,\nDar n-as putea, poate, sa-i spui\nOrisicui\nCe hrana\nMa poate nutri si ce mana.\nAm paine, merinde si vin.\nPatulul mi-e plin.\nAm poame-n livada\nLasate sa cada\nDin pomi, din belsug.\nCirezile mug\nDe ugerii grei:\nMulgi cate ciubere si donite vrei.\nNici vechea prisaca\nNu-mi este saraca\nSi am in camara\nSi miere amara,\nPe langa bucate.\nMi-e sila de toate,\nDe rau si de bine.\nMi-e foame si sete de tine|1971
Demostene Botez|Noapte pustie|Parcă-am ramas eu singur pe pamânt, \nÎn cer, ca-ntr-o clopotniță uitată\nE-un clopot greu, care-a uitat să bată,\nCu funia purtată-n nori de vânt.\n\nCum înainte nu mai este vreme,\nÎn urma mea, din nu știu care veac, \nPrin noaptea cu aripi de liliac\nÎncepe nu știu cine să mă cheme.\n\nȘi pașii mei răsună după mine\nCa niște bulgări care nu m-ajung, \nRăsună tot în jur, așa prelung, \nTot golul-n care nimeni nu mai vine.\n\nÎncepe a umbla singurătatea \nÎn jurul meu ca o mulțime mare, \nPrin beznă cad furnici ce vor să care\nÎn mușuroaie mari, pustietatea.\n\nSe năruie-ntunericul din nou, \nȘi-n noaptea-n care-s singura ființă, \nPământu-mpovărat de suferință, \nCulcându-se-ngenunche ca un bou.|443
Adrian Păunescu|Detalii|Ştiu unde,\nNu ştiu de unde,\nNu ştiu de ce\nŞi nu ştiu\nPentru ce merit\nDumnezeu te-a trimis\nPe buzele mele.|4445
Adrian Păunescu|Plec de la tine sa ma intorc la tine|Ca o cetate care devine brusc ruine,\nPlecasem de la tine şi mi-a fost dor de tine,\nStrângeam în braţe iarna, ce locul tău îl ţine,\nŞi-un clopot într-o turlă a vrut să se închine.\n\nS-a spart brutal tăcerea, ca de un fel de tângă,\nSimţeam brutal dorinţa să cad în partea stângă,\nLătrat de câinii lumii în casa mea şi lângă ,\nNu-mi stăpâneam nici ochii, au început să plângă.\n\nAbia-mi şedeai în braţe şi am intrat în ţoale\nŞi am plecat pe calea pe care nu e cale,\nLuminile de-afară se legănau agale\nŞi mi-a fost dor deodată de forma umbrei tale.\n\nSimţeam un fel de vifor interior cum bate\nÎn tâmple şi în palme, şi-n tălpi, şi-n ochi, şi-n toate,\nSimţeam că altu-i drumul, simţeam că nu se poate,\nŞi produceam în juru-mi, hidos, singurătate.\n\nEram un fel de gură ce strigă şi imploră,\nAbia ne despărţisem şi, dup-un sfert de oră,\nEu m-am întors la tine, iubită, mamă, soră,\nSă internezi, cu grijă, iubirea mea majoră.\n\nProbabil o trompetă se sfâşia pe zare,\nDin munţi veneau ecouri că e zăpadă mare\nŞi-n dorul meu de tine veneam la lumânare,\nSă-ţi spun cum e iubirea, de care se şi moare.|2385
A. E. Baconsky|Imn către necunoscuţi|Am trăit întotdeuna printre oameni umili,\nNecunoscuţi şi mereu contopiţi în mulţime,\nMari și mici, veseli şi trişti, urâţi şi frumoşi,\nCutezători şi veşnic neliniştiţi ca plopii,\nCu pieptul larg întâmpinând furtunile,\nSau melancolici visând la pierdutele umbre,\nDormitând între vaga părere de rău\nPentru cele ce n-au fost să fie\nŞi calmele speranţe viitoare.\nLor le-am fost flaut deznădăjduit,\nTulnic de seară lină şi fluieră nebună;\nRâzând şi plângând, aşteptând primăvara,\nGhicind ziua după formele norilor,\nÎntorcându-mă în amurg pe străduţe obscure,\nDin anii mei o parte i-am petrecut cântând.\n\nAm trăit întotdeuna printre oameni umili,\nCei care-nalţă oraşe şi schimbă temeliile lumii —\nDupă ei veşnic umblă vântul şi ploaia\nSărutându-le urmele. Cu fruntea înclinată,\nÎn faţa lor mărturisindu-mi darul,\nNu strig cuvinte goale, ci-aş vrea să-i simt trecând\nPrin visul meu ca printr-un câmp deschis\nCu neînşelătoare orizonturi,\nSă treacă mereu, chiar dacă nu-şi vor da seama\nCă merg printr-un ţinut ce le aparţine.\nNumele meu să treacă întreg asupra lor,\nSă rămân ca fântâna pierdută în şes,\nPe care niciodată nu ştii cine-a zidit-o,\nSingură între câţiva ulmi ori salcâmi,\nLa răscrucile vremii.\nTemei de plâns să nu-i fiu nimănui,\nDecât dacă prin lacrimi s-ar risipi durerea -\nCi pururi să fiu unde sunt — unde-am fost totdeuna,\nPrin lume cântăreţ rătăcitor.\n\nÎnainte de vreme cărunt ca o salcie,\nStau în amiaza zilei uimit de-atâta soare,\nŞi mă întorc mereu pe unde-am fost,\nPrintre cei fără nume,\nŞi singur mă confund cu fiecare.|2656
Adrian Păunescu|Intraductibila nefericire|Dac-aș avea tăria\nsă scriu\nun cântec de luptă\natunci când\nsunt nefericit din dragoste,\npoporul meu\ns-ar putea scula\npentru drepturile sale\nelectrocutat\nde acel marș bine întemeiat\nși am putea deveni, cu toţii,\ncetăţenii unui continent\ncu numele tău, iubita mea,\ncare tocmai mă izolezi\nîntr-un cântec de dragoste.\n\n(Meserie mizerabilă sufletul, 2000)|4504
Lucian Blaga|Visătorul|Spânzurat de aer printre ramuri\nse frământă în mătasa-i\nun păianjen.\nRaza lunii\nl-a trezit din somn.\nCe se zbate? A visat că\nraza lunii-i fir de-al lui și\ncearc-acuma să se urce\npână-n ceruri, sus, pe-o rază.\nSe tot zbate îndrăznețul\nși s-azvârle.\nȘi mi-e teamă\nc-o să cadă - visătorul.|3407
Ioanid Romanescu|Poezia mea|Poezia mea e nervoasă, tot vorbind peste umăr\nuită să-şi scoată bilet, e coborâtă cu forţa\nînsă de fiecare dată o conduc\npână acasă prieteni anonimi\n\nnu are glorie\ndin simplu motiv că nu şi-a dorit-o,\nnu are religie\npentru că prea mult iubeşte viaţa,\nnu face prozeliţi\npentru că niciodată nu priveşte înapoi\n\nnu merge în vizită\nnu aşteaptă pe nimeni\nnu visează-n culori\nnu se hlizeşte pentru a obţine ceva\n\nare tot ce-i trebuie.|3073
Nichita Stănescu|A avea, -ce mizerie, a fi , -ce nenorocire|Elefantul vrea să fie elefant,\nviermele trăieşte numai ca să fie vierme,\nÎn ocean mi-am pus piciorul meu atlant\nşi rază de la stele.\nCe caut aicea, în acest de răi\nplin de mirosuri, de văzduhuri,\neram mai bine cînd tu nu erai\npată de aer pe sub vulturi.\nSă ştiu ce este om mi-e fericirea\niar darul de a dărui vre-un cuvînt\nnu e tot una cu gândirea\na faptului că eu nu vreau să sunt.|1291
Alexandru Macedonski|Desperarea|Atâtea chinuri mă tot apasă, \nCurând ca floarea voi veşteji!\nŞi spun la oameni, dar ce le pasă\nDac-a mea viaţă se va fini?\nNici consolare nu am în lume, \nChiar râd mulţime de cântul meu.\nStinge-te, viaţă, stinge-te, nume!\nSuflete, zboară la Dumnezeu!\nCrezui odată c-a mea durere\nEa se va stinge, dar eu mă sting!\nCăci nu am voie, şi n-am putere\nMoartea ce vine ca să o resping.\nO consolare de l-astă lume\nNu aflai încă la chinul meu.\nStinge-te, viaţă, stinge-te, nume, \nSuflete, zboară la Dumnezeu!\nÎn van vegheat-am fără-ncetare, \nScriind în versuri dulci lecţiuni.\nLumea-şi râse d-a mea cântare, \nRâse d-a mele lamentaţiuni!\nŞi vai! nu este streină lume:\nPatria-mi râse de chinul meu, \nStinge-te, viaţă, stinge-te, nume, \nSuflete, zboară la Dumnezeu!\nAl meu părinte servit-a însă, \nServit-a ţara unde născu;\nPutu să strângă, dar el nu strânse!\nÎn sărăcie el petrecu!\nOh! şi ce moarte îl luă din lume!...\nDar râdeti toţi de cântul meu.\nStinge-te, viaţă, stinge-te, nume, \nSuflete, zboară la Dumnezeu!\nVăduvi avute, recompensate, \nÎn aste timpuri sunt nencetat, \nCele sărace sunt delăsate...\nOmul virtuţii e insultat!\nAşa ajunge a noastră lume...\nPlânsul opreşte cântecul meu.\nStinge-te, viaţă, stinge-te, nume, \nSuflete, zboară la Dumnezeu!|124
Virgil Carianopol|Bătrânul pictor|Bătrânul pictor, pus să lumineze\nLocaşul nou cum altele nu sunt,\nAmestecă lumini ce să vieze\nŞi după ce va odihni-n pământ.\n\nCuprins de taina artei sale sfinte,\nTrudind adânc, cu har nepământesc,\nEl caută şi ia din el, fierbinte,\nCulorile eterne ce-i lipsesc.\n\nSuind adesea în înalt, cum urcă\nLa lucrul lui din bolţile ce-l cer,\nCum peste trepte paşii şi-i încurcă,\nPrivit de jos, parc-ar urca la cer.\n\nÎşi odihneşte trupul mai arare,\nDin ce în ce mai palid şi mai şui.\nCu-atât cât pune-n fiece culoare\nŞi aurul din strălucirea lui.\n\nIar când, târziu, coboară de pe schele,\nNumai culori pe haine şi pe lut,\nE, parcă, Dumnezeu plin de vopsele\nCând a sfârşit cu lumea de făcut.\n\n(din vol. Lirice, 1973)|4319
Adrian Păunescu|Despre tăcere|Bacovia e un mare poet,\nCând alţii prin versuri deretică\nŞi pun pe cuvinte apret,\nTrecând la tăcerea profetică.|2240
Radu Gyr|Mâine în zori|Ne-am târât, julindu-ne pe coate,\npânã-n fundul gropilor posace.\nDin mantãi curg mlaştini desfundate,\nîn bocanci ne clefãie bãltoace.\nMâine-n zori atacul. Stãm prin gãuri,\nni se-mpart cartuşe şi grenade.\nBeznele au rãbufnit din hãuri...\n-Stinge, bã, ţigara, camarade.\nMâine-n zori... Încovoiaţi pe armã,\nstrângem fierul, l-încleştãm cu foame.\nPleoapele de zinc nu pot sã doarmã,\ngândul ţipã strâns în catarame.\nLiniştea se surpã ca o schelã.\nSpaime şi nãdejdi slomnesc pe gurã.\nIn rãstimpuri, zornãie-o gamelã,\ngropile o sâsâie şi-o-njurã.\nMâine-n zori... Plesneşte aşteptarea,\npraştie sãritã din crãcane...\nFebrele îşi amãgesc dogoarea\ncu zãcuta cloacã din bidoane.\nMâine. Ploaia-şi fumegã leşia.\nScheaunã în zloatã ca un câine\nvântul ud... Şi toatã veşnicia\ns-a holbat, cãscatã, peste mâine.\nCresc, imens, pupilele flãmânde,\nochii taie, sfâşie, deşirã.\nMâine... joacã-n aer numai pânde,\nveghea ca o ghearâ se rãschirã.\nMâine. Cerul tot, genuna toatã...\nFâşâie prin oase, negre geruri.\nMâine. Carnea cade-ngenunchiatã...\nTatãl nostru care eşti în ceruri...\n\nVigoda, Octombrie, 1941|1785
Alexandru T. Stamatiad|Toamnă|Frunze de aramă, păsări călătoare,\nLacrime, suspine, palide fecioare, —\nToamnă!\n\nFlori uitate'n glastre, drumuri prăfuite,\nDangăte de clopot, stinse, răgușite, —\nToamnă!\n\nCântece stridente, zări pustii, deșarte,\nȚipete-ascuțite, undeva, departe, —\nToamnă!\n\nNopți fără de stele, vise sfărâmate,\nPicături de sânge, frig, singurătate, —\nToamnă!\n\nrevista literară, artistică și culturală „Sburătorul Literar”, director Eugen Lovinescu, anul I, nr. 43, București, 20 octombrie 1922|2733
Emil Botta|Dulciule, ascunsule!|Dulciule, ascunsule-n tăcere, pământe, pământe, vere, fă-te cristalin, și morții tăi vedea-i-aș ca florile-n văi.\n\nGeme frunză!\nVai, geme ea.\nȘi cade veștedă, cade frunza.\nAh,\nOrfeu al codrului verde,\nspune-mi cântecul.\nMi-e dor a mă pierde.\n\nAh, se scutur tineri anii mei, în băltoaca lunei, palidei.\nMistuindu-mă cu sărut sălciu, altissima lună!\nFă să nu mai fiu!\n\nSfâșiați-mă odată, dulci vedenii ; iată corbii, furii mei, muntenii !\nToamnă e !\nAsupra-mi se abate, bruma ei mă bate greu, mă bate.|574
Adrian Păunescu|Vindecarea de farsă|Distanța crește zilnic între noi\nȘi vârstele ni se îndepărtează,\nNu vine nici o veste înapoi\nDecât ce-a fost în ultima amiază.|2478
Radu Gyr|Rondelul unui iconar|Era-n Bizanţ un biet zugrav,\nmonah robit de-o curtezană,\nşi-a zugrăvit-o lâng-o strană,\ncu ochi adânci şi chip suav.\n\nÎl despuiară de sutană\nşi-l biciuiră pe mârşav\nEra-n Bizanţ un biet zugrav,\nmonah robit de-o curtezană.\n\nDar anii-au stins orice prihană\nşi-au pus modelului scârnav,\npe zid, lumină de icoană\nMonah robit de-o curtezană,\nera-n Bizanţ un biet zugrav|4020
Octavian Goga|Solus ero|Tu, preacurată rază, ce-ai coborât din stele\nSă luminezi în noaptea singurătăţii mele,\nAscultă-mi rugăciunea, ce-o gem cu buza arsă:\nDin preajma vetrei mele, fă calea ta întoarsă.\nPăcătuieşte raza curată, viorie,\nCând se opreşte-n drumu-i pe-o straşină pustie,\nÎnvestmântând cu picuri din sfânta ei văpaie\nO scorbură, ce poartă un cuib de cucuvaie.\nVezi, zboar-atâţia fluturi în necuprinsul firii,\nŞi strălucesc pe câmpuri, în floare, trandafirii.\nÎn calea ta senină, spre ei îndreaptă-ţi zborul,\nCăci lor te dete-n gându-i de-viaţă-dătătorul,\nTu, preacurată rază, ce-ai rătăcit din stele,\nSă luminezi o clipă singurătăţii mele.\n\nEu port în mine noaptea, şi-n bezna ei adâncă\nMi-e sufletul un vultur înlănţuit de-o stâncă;\nAr vrea adâncul bolţii cu zboru-i să-ntretaie,\nPrin câmpuri de lumină, prin drumuri de văpaie,\nSă-şi scalde ochii tulburi în râuri largi de stele...\nDar aspra ţintuire a lanţurilor grele\nCu praful sur al pietrei îi înfrăţeşte rostul...\nZadarnic vrea să-şi cate în ceruri adăpostul:\nCu glas nebun el urlă, şi bl?stemă, şi ţipă,\nŞi sânge cald stropeşte trudita lui aripă,\nŞi veşnic o să lupte, în patima-i păgână,\nCu bulgării de piatră, cu lumea de ţărână...\n\nZâmbind amar se-ntreabă deci mintea gânditoare:\nDe ce-ar veni la mine făptura ta de floare?\nTu, înger cu ochi limpezi, cu aripi de mătasă,\nDe ce să te cutremuri de-o luptă nenţeleasă?\nCând zboară-atâţia fluturi în necuprinsul firii,\nŞi strălucesc pe câmpuri, în soare, trandafirii...|3782
Nichita Stănescu|Pamânt|Care, cum a rostit cuvântul,\na dispărut cu noapte şi vântul\niar ochilor le-a mai rămas să vadă\ndoar urmele lor umede în zăpadă.\n\nUnde s-au dus?\nDe ce s-or fi dus?\nDe ce au rostit cuvântul nesupus?\nDeparte de noi\nîntre huile şi antracite,\ngem stelele carului mare stâlcite.\n\nO, nu rostiţi cuvântul acela ştiut!...\nE iarnă în patima lutului mut\nşi peste amurg a nins cu fulgi roşii,\ngroaznici fulgi roşii!|1504
Marin Sorescu|Paşii|Nu pot să dorm,\nMi s-a plâns copacul;\nVisez urât.\n\nApar în juru-mi\nFel de fel de nopţi,\nŞi, de spaimă, pe trunchiul meu coaja\nFace riduri.\n\nUneori mă zvârcolesc şi gem,\nŞi atunci trebuie să mă clatine puţin\nVântul,\nCa nu cumva să mă usuc\nÎn somn.\n\nDar când mă trezesc\nVăd un ochi care mă pândeşte\nÎn piatra de colo,\nŞi aud paşi de groază\nApropiindu-se.\n\nPe fiecare frunză care mi-a picat\nDe-a lungul anilor\nAud câte un pas rău\nApropiindu-se.|2621
Costache Ioanid|Cum trece roua|Cum trece roua,\nsorbita-n crin,\ncum sboara norii\nsi altii vin,\ncum piere-un sunet\npe-aripi de vint,\nasa trec toate\npe-acest pamint.\n\nCu cit in lume\naduni comori,\ncu cit vrei slava\nsi stringi splendori,\ncu cit in viata\nai tot ce-ai vrea,\ncu-atit plecarea\ne si mai grea.\n\nFiori si patimi\nsi trai slavit,\nau toate-o cale\nsi un sfirsit.\nCaci toti pleca-vom,\nlasind ce-am strins;\ndar unii-n pace\niar altii-n plins|2783
Duiliu Zamfirescu|Ianuarie|Frigul, scriitor pe geamuri\nCu zăpezile se joacă\nŞi le schimbă-n promoroacă\nAtârnând ciucuri pe ramuri.\n\nDin fereastra-mi îngheţată\nStau uitându-mă la cer:\nNorii, plumbuiţi de ger,\nS-au strâns pată lângă pată.\n\nTrist şi singur ca un greier\nVălul timpului rupându-l,\nEu aştept să-mi toarcă gândul\nÎntr-un colţ mai cald de creier.\n\nIar afară numai fumul\nSubţiratec îşi ia zborul;\nEu îmi leg de dânsul dorul\nŞi-n văzduhuri îi dau drumul.|503
Marin Sorescu|În geamul meu|Iar trandafirul a rodit măceş,\nÎn geamul meu, în ziua de armindeni.\nDe jalea care este pretutindeni\nCopacii mor şi florile dau greş.\n\nŞi păsările care-şi iau adio\nNe lasă, triste-n cuib, un ou de lemn.\nVom înţelege-al speciilor semn?\nO umbră mare luna va cloci-o.\n\nE umbra ce-o lăsăm în spaţii vaste,\nMantia neagră-a sufletului gol.\nDin somn, ca dintr-un lung coşmar, mă scol,\nPlanton năuc la marile dezastre.\n\nŞi când deschid fereastra să respir,\nVăd floarea de măceş în trandafir.|2600
Ion Luca Caragiale|Sonet 1|Eşti rege, şi, pe tronu-ţi, în plină strălucire\nApari ca totdeauna, şi gat-a ne-ncânta;\nSupuşii te salută, zicându-ţi în unire:\nTalentul e coroana ce sta pe fruntea ta!\n\nE sărbătoare astăzi, splendidă sărbătoare.\nMai mult ca totdeauna supuşii-ţi sunt fideli.\nCoroana-ţi, astă-seară, e mai strălucitoare.\nO! niciodată, rege, nu vei afla rebeli.\n\nDa: regii-şi pierd mărirea. În piepturi astăzi bate\nDorinţa cea sublimă de sacra libertate.\nUrăşte lumea sceptrul. A fi supus e trist!\n\nDecât să servi un rege, durere nu-i mai mare,\nDar... lumea se supune, c-o nobilă-avântare,\nCând sceptrul este arta şi regele artist.|855
Leonid Dimov|Rondelul ceasului bondoc|Era, pe măgură, un ceas bondoc\nFăcut din piatră verde și alamă,\nFixat de-un secol în același loc\nCu-afișe mari pe spate, drept reclamă.\n\nBătea la zi, la oră, la soroc,\nPorneai din zori la drum și ți-era teamă\nCă, sus pe măgură, e-un ceas bondoc\nFăcut din piatră verde și alamă.\n\nCând l-au luat, eram la five o`clock,\nPrivind pe geam cum ziua se destramă.\nL-au reparat și nu l-au pus la loc\nDar încă auzim cum ne tot cheamă\nDe sus, din măgură, un ceas bondoc.|949
Mihai Eminescu|O stea în reci nămărginiri|O stea în reci nămărginiri\nAu răsărit departe\nŞi, tremurând, parcă s-a stins\nParc-a apus de moarte.\n\nOricâtă vreme au trecut\nDe-atunci şi pân-acum,\nOricât viaţa s-a făcut\nPustie, fără drum,\n\n[Ori] câte zile-am risipit,\nDe n-au rămas pe sfert,\nO inimă care-a iubit\n[Mai speră] in desert.\n\nO inimă care-a iubit\nDeapururi are glas\nŞi dacă toate au pierit,\nDurerea i-au rămas.\n\nŞi cum nimic nu stă pe loc,\nCi merg precum au mers,\nO umbră-a stinsului noroc\nRămâne-n univers.|1189
Adrian Păunescu|Departe|Să fii atât de departe\nde relele lumii\nîncât orice veste rea\ncare vrea să te-atingă\nsă nu ajungă la tine\ndecât după ce\ndevine istorie.|2239
Leonid Dimov|Cină cu Marina|Lasă-mă cerule să râd pe spate:\nMi-au gâdilat inima frunzişe vărsate.\nLivadă rece, ninsori ce scuturi,\nNu mă lăsa să dorm somn cu fluturi.\nCeară ce picuri de sus, din pădure,\nSparge-te, gală, de degete dure\nCa seara să bată-n cetate la poartă\nCu sumbri soldaţi desenaţi ca pe hartă.\nSă tremure verzi jumătăţi de văpaie\nAprinse nostalgic în ochi de tramvaie\nŞi zgomot de ţurţuri să cadă pe stradă\nRotind amintiri de Crăciun cu zăpadă.\nOpreşte-te. Uite, e uşa deschisă,\nNe cheamă lucarne prin conuri de tisă,\nLa creştete, masa imensă aşteaptă,\nCu câte un tacâm sub lumina coaptă,\nPrelung să tăiem pagurii aduşi\nDin Africi, de cafri în frac şi mănuşi,\nMeduzele roze gătite cu cimbru\nCu fructe de mare pe spată de zimbru,\nÎn sos ecumenic, anguile cu tic, \nCalmari îngropaţi, violet, în aspic\nŞi alte, din marea Japoniei, feluri\nCu turme de sepii gonind în cerneluri.\nLumina o scade la pragul ei verde\nŞi-nfige cuţitul adânc în lacherde.|930
Gellu Naum|Adolescentul fluid|La mângâierile preliminare adaug seria de dialoguri capabilă să ne menţină sub\ncearceafuri o insulă cu tropice cu tot\nlocuitorii ei sunt pieptul meu\ncei valoroşi au valuri peste faţă\n\nDeasupra lor pluteşte o balanţă la fiecare cumpănire pe\nfiecare braţ le cântă un cocoş\n\nadolescentul lor se acuplează cu o stâncă|2509
Marin Sorescu|Verii Ilincăi|Tata îi zicea Ilincăi „gagă„.\nMuma Ilincăi era din Frăţila,\nŞi când se ducea tata pe la Bălceşti\nSe-ntâlnea cu verii ăia ai ei din Frăţila.\nÎntreba Ilinca:\n- Da' rude de-ale noastre ai văzut pe-acolo?\n- Am văzut, gagă.\nErau îmbrăcaţi cu şubele bune pe didijos\nŞi cu câte-o treanţă rea pe deasupra.\n- Ei, gagă, treanţa rea păstrează haina a bună.\n- Taci, gagă, din gură, nişte năroji.\nPăi, cu căciulile-ntoarse pe dos şi cu ciomegele mari?\nUite-aşa umblau prin târgul de vite.\n\nSe plângea Ilinca, altă dată:\n„Aveam şi eu, mumă, giubea,\nAveam giubea cu sangepii până jos, aşa de laţi.\nŞi mi-au furat-o, mi-au furat-o, mumă„.|4693
Nichita Stănescu|Ninge cu ochi|Dar ninge. Ninge cu ochi de pesti,\ncu ochi de serpi, de caini.\nNinge izbind in ziduri pana devin nefiresti,\noarbe si fara stapani.\nNinge. Si ochii se sparg, lasand afara\nvederi de piatra, privelisti marine,\ninfatisari ale lumii fara de sine,\nmicsorata, fugara.\nNinge. Pupile rotunde, drepte, piezise,\npatrate, triunghiulare,\ninghetand in turturi fara culoare,\natarnand de jgheaburi, de acoperise...\nOchi rostogoliti in canale. Azvarliti cu lopata de lemn\nsa se faca partie goala, pe strada.\nOchi, bulgari de gheata. Ochi, om-de-zapada.\nOchi peste care trece sania-n clinchet solemn.\nOchi mari. Din ce in ce mai mari, pana se sfarma.\nOchi cu pupile negre latindu-se-ntruna,\ncat fereastra-n care bate luna,\nochi cat zidul. Ninge. Ochi cat turla. Ochi de iarna.|1478
Radu Stanca|Lamentaţia Ioanei d'Arc pe rug|Aceasta-i vina mea: că n-am lăsat,\nCu gând ascuns, feciori în preajma porţii.\nŞi-acum, când prima dată un bărbat\nMă strânge-n braţe, sunt sortită morţii...\n\nDar flăcările creşte-vor mereu,\nCreşte-va mult şi strania orgie.\nŞi, în curând, flămând, iubitul meu,\nÎntâiul meu iubit, fără să ştie,\n\nMă va cuprinde-atât de mult în el\nÎncât nu va putea să mai despartă\nDe trupul lui pe-al meu - şi-n alb inel\nMă va iubi fum zvelt şi ceaţă moartă.|1851
Lucian Blaga|Un om s-apleaca peste margine|M-aplec peste margine:\n nu stiu -e-a marii\n ori a binelui gand?\n\n sufletul imi cade in adanc\n alunecand ca un inel\n dintr-un deget slabit de boala.\n Vino, sfarsit, asterne cenusa pe lucruri.\n Nici o carare nu mai e lunga, \n nici o chemare nu ma alunga.\n Vino, sfarsit.\n\n Pe coate inca o data\n ma mai ridic o schioapa de la pamant\n si ascult.\n Apa bate-ntr-un tarm.\n Altceva nimic, nimic, \n nimic.|1005
Radu Gyr|Victorii Negre|În orice zi, la orice pas,\nmurim puţin, murim mai mult.\nCu cât părem mai viu tumult,\ncu-atât apunem ceas cu ceas.\n\nNe credem stânci, ne vrem granit,\nnu ştim ce viermi profunzi ne rod.\nÎn viaţa ca un rumen rod\nstă miezul morţii, viermuit...\n\nCa nişte fluvii clocotim,\nînspumegaţi, triumfători —\nnu bănuim că sub vâltori\nnu-nfrângem viaţa, ci murim.\n\nCu pieptu-n platoşă-ncleştat,\ncu pumnii pururi pe hanger,\npe dinăuntru, pe sub fier,\nmurim adânc, ne-nduplecat.\n\nAprindem frunţi de heruvim,\nşi moartea coace-n umbra loc.\nMurim când fremătăm de zbor,\ncând mângâiem un crin, murim.\n\nŞi-n dragostea ca un şuvoi\ncând ne sfinţim şi vis şi lut,\ncu fiecare sfânt sărut\nmai cade-un strop de moarte-n noi.\n\nSe duc furtunile şi vin\nori fierb revoltele în glas,\nîn orice zi, în orice ceas,\nmurim mai mult, murim puţin...\n\nDar noi, în inimi, dac-am strâns\nizbânda unei zile vii,\nzâmbim c-am mai învins o zi,\nîn loc să izbucnim în plâns.|1831
Tristan Tzara|Inscriptie pe un mormant|Si simteam sufletul tau curat si trist\nCum simti luna care pluteste tacuta\nDupa perdelele trase.\nSi simteam sufletul tau sarman si sfios,\nCa un cersetor, cu mana-ntinsa-n fata portii,\nNeindraznind sa bata si sa intre,\nSi simteam sufletul tau plapand si umil\nCa o lacrima ce nu cuteaza a trece pragul pleoapelor,\nSi simteam sufletul tau strans si umezit de durere\nCa o batista in mana in care picura lacrimi,\nIar astazi, cand sufletul meu vrea sa se piarda in noapte,\nDoar amintirea ta il tine\nCu nevazute degete de fantasma.|1943
Alecu Donici|Dlui grigorie alexandrescu|La harazirea fabulei „Raul si helesteul”\nNici gandeam ca pentru versuri sa iau in mana condei,\nCand tintirea-mi aici este la un altfel de idei,\nCare nu cer epistole, nici fabule de glumit,\nCi protesturi, reclamatii dreptului de sprijinit.*\nDar dorita intalnire-ti ma facu sa stau un ceas,\nSi din ul Temidei sa ma catar pe Parnas.\nRodul astei intreprinderi e fabula ce-ti inchin,\nScrisa cu o graba mare, intr-un stil nu prea senin;\nDar a mea dorinta este ca tu sa fii vecinic rau\nDe poezii curgatoare, de talentul cel mai viu;\nSa scrii pentru-a noastra slava, ca toti sa ne laudam,\nCati o limba romaneasca astazi intrebuintam.\nStii prea bine ca talentul este de la ceruri dat\nSi oricare-si va da sama cum in lume l-au tractat.\nTalentul tau este mare si sama-ti va fi mai grea,\nCand din orice intamplare a-l parasi tu vei vrea.\nToti poetii cearca-n lume feluri de nemultumiri,\nDar din ele scanteiaza cele mai vie simtiri.\nAtatati de-mpotrivire ei se lupta ne-ncetat,\nSi izbanda le e slava cu care s-a-ncununat.**\nScrie! scrie! iata-ti legea ce trebuie sa urmezi,\nPentru ca sa fii ca raul si-n viitor sa viezi.\n* Ma aflam la Bucuresti in pricini de judecati.\n** Precum Tasso.|56
Mihai Eminescu|Sunetul păcii|Acest sunet mă face,\nCu aiurirea lui [ce] sara împle,\nSă mă trezesc în solitara-mi pace,\nSă mă văd singur, peste oameni, pus.\nCăci în al zilei vuiet eu mă văd\nAmestecat cu ei... amestecându-mi\nA mele pasiuni cu-a lor dorințe.\nSunetul păcii mă trezi... Mă simt\nÎntreg, întreg si linistit si blând,\nDeasupra omenimei... izolat...\nAșa se simte-un înțelept în secoli\nDe întuneric... și așa un rege\nÎntre o turmă de sclavi înșelați...\nAșa un sfânt în adunări de lotri;\nNeatins, neatingând și solitar...\n\n[1872-1873]\n\nversuri inedite|3479
Alecu Donici|Stiuca si motanul|"Nu-i bine când pânzarul se-apucă de cusut,\nIar croitorul de ţesut.\nŞi e desigur totdeauna\nCă cine multe întreprinde\nNu scoate-n capăt nici pe una,\nBa încă râsul lumii adese îşi aprinde!\n\nO ştiucă prea colţată, jaluză, de soi rău,\nVăzând odinioară\nMotanul de la moară\nCum şoarecii vânează... căzu la el mereu\nCu multă rugăminte, s-o ieie la vânat.\n- Dar spune-mi: cunoşti oare\nTu astă vânătoare?\nO întrebă motanul. - Nu-i lucru minunat\n- Răspunse mândră ştiuca - de-a prinde şoricei,\nCând prindem costrăşei!\n\n- Prea bine; hai la treabă! Tu, dar, vei lua sama\nAproape de lăptoc,\nIar eu - zise motanul - mă duc să păzesc vama\nPe lângă poloboc.\nToţi şoarecii din moară\nAice au să-ţi vie; vânează şi-i omoară.\nNoroc! Noroc!\nMergând la loc, motanul s-a apucat de treabă\nŞi, foarte-n grabă,\nMulţime de şoricărit\nEl a vânat, a omorât.\nApoi şi la tovarăşa a mers, dar ce să vadă!\nMai, mai, murinda ştiucă, ciuntată, fără coadă,\nPe care şoarecii i-a ros,\nAbia ruga, prin semne, s-o tragă pân' la baltă.\nMotanul, credincios,\nA tras-o, dar îi zise: ""Vecină! de-altă dată\nPăzeşte-ţi rânduiala:\nNu te-apuca de ce nu poţi\nÎn capete să scoţi\n\nŞi nu-ţi mai vârî botul unde nu-ţi fierbe oala."""|97
Dimitrie Bolintineanu|Mireasa mormântului|Fost-a când în noapte aurora luce,\nCând se luptă omul cu adâncu-i chin,\nPe atunci când somnul, mincinos şi dulce,\nCurmă-al său suspin.\n\nEa era tăcută, tristă florioară!\nFruntea-i visătoare dulce se-nclina,\n'N aurul cosiţei mâna-i albioară\nDistractă juca.\n\nVino mai aproape! dulcea mea,-mi vorbeşte,\nAscunzându-şi ochii plini d-amor ceresc,\nTânăra mea viaţă cursul îşi opreşte,\nPentru totdauna eu te părăsesc.\n\nŞi uitarea tristă mâine o să vie\nCu-ochii plini de lacrimi pe al meu mormânt,\nDorul ce m-apasă nimenea nu-l ştie\nPe acest pământ.\n\nRara-i frumuseţe arde de splendoare.\nSă rugăm! îmi zise, în genunchi căzând.\nOchii plini de moarte şi de lăcrimioare\nSe-nălţau la ceruri amoros şi blând.\n\nCând se curmă ruga, dulcea ei cătare\nSe-nturna spre mine plină de amor.\nPeste ochii-i geana cade cu-ntristare\nConsumată-n dor.|2840
Ion Minulescu|Rugă pentru ziua schimbării la față|Doamne!...\nLasă-mă să stau de vorbă și cu Tine,\nNu fi Tată vitreg cu copilul Tău,\nCare n-a făcut în viață decât bine\nȘi n-a fost plătit în schimb decât cu rău...\n\nLasă-mă să-Ți spun că nu se poate\nSă rămâi mereu așa cum ești,\nCând puterea Ta se-ntinde peste toate,\nȘi când toate sunt așa precum voiești...\n\nLasă-mă să-Ți spun c-alcătuirea\nCelor ce le crezi fără prihană\nA-nceput să răzvrătească omenirea\nDornică de-o viață mai umană...\n\nFie să fie-așa precum se spune\nC-ai fi vrut să fii cu lumea toată -\nRău cu cele rele,\nBun cu cele bune -\nFii măcar acum ce n-ai fost niciodată...\n\nFă să fie bine pentru bine\nȘi, la fel, frumos pentru frumos\nȘi să fim și noi la fel cu Tine -\nCel-de-Sus la fel cu cei de jos.|3226
Elena Farago|Cântă astăzi viaţa|Dorul meu,\n Deschide-ţi cartea pecetluită,\n Şi-ţi răsfiră-n soare, şi-ţi răsfiră-n vânt\n Paginile-n care, peste-albastru-ţi cânt,\n Şi-a cernut tăcerea pulberea-i cernită…\n\n Dorul meu,\n Deschide-ţi cartea pecetluită,\n Şi mă-nvaţă iarăşi cântul bunei veşti,\n Să mi-l cânt, cum cântă florile-n fereşti,\n Oglindită-n geamul larg deschis în soare…\n\n Dorul meu,\n În suflet mi-a crescut o floare!\n Apăr-o de vânturi şi dă-mi viers s-o cânt…\n\n Dorul meu,\n În geamul larg deschis în vânt\n Cântă astăzi viaţa, cântă-nfiorată,\n Cald ca nicăieri, sfânt ca niciodată!|528
Radu Gyr|Marele cântec|Aruncă-n foc caietele, maestre,\nviori și harfe, una câte una.\nAscultă-arcușul umbrelor pe struna\nlăutelor și tainelor silvestre.\n\nAuzi și oda nopții. Apoi luna\ncu flaute de fildeș la ferestre,\nalbastrele fântânilor orchestre\nși goarnele genunilor: furtuna,\n\nși clopotele mărilor în spume\ncu mii de limbi și sute de pedale...\nDar cel mai mare cântec de pe lume\n\nirumpe-n imnul vieții triumfale,\nce nu încape-n strofe și volume\nși nici în orgi profunde și chimvale.|3938
Lucian Blaga|Amintire|Copil, fragile globuri eu lansam din pai,\nmărunte lumi închipuind pe cele mari.\nSubt pomi mărunte lumi, copilă, urmăreai,\nîn aer le spărgeai cu râsul tău de rai.\nAcolo stau și-acolo stai prin vrăji de mai.\n\nDespăturăm, în amintire, timp și trai.\nSuntem pierduți și azi în nesfârșitul mai.|3275
Alexandru Vlahuţă|Păcatul|Păcătuit-a omul în vremuri fericite,\nCând nu-i lipsea nimica, nici hrană, nici odihnă,\nCând n-avea a se teme de zile amărâte,\nCând roabă-i era lumea — şi el domnea în tihnă.\n\nPământul, încă proaspăt, pătatu-s-a de sânge\nCând lumea era largă şi oamenii puţini,\nCând nimenea, sub soare, n-avea de ce se plânge,\nCând cerul n-avea trăsnet — şi nici pământul spini.\n\nŞi vreţi ca astăzi omul să nu păcătuiască?\nCând grijile-l apasă, nevoile-l muncesc,\nCând el se vede-n lume menit să pătimească,\nCând relele-l frământă, şi poftele-l robesc!\n\nŞi vreţi să n-avem Caini, când e nepotrivire,\nŞi ură şi cruzime în neamul omenesc,\nCând neagra duşmănie şi lacoma râvnire\nDe-a pururea-ncuibate în inimi clocotesc!\n\nNu, nu; din nopţi pierdute în vremuri depărtate\nBlăstemul stă pe oameni, în veci vor suferi.\nŞi râvna, şi ispita, şi negrele păcate\nNăscutu-s-au cu lumea, cu lumea vor pieri!|198
Adrian Păunescu|Mâini pedepsitoare|De câte ori îmi amintesc, rebelo,\nCă îmi provoci de bună voie rău,\nMă înnegresc la faţă ca Othello\nŞi mâinile pornesc spre gâtul tău.\n\nDar dintr-odată mi se face milă,\nDe orice gând răzbunător mă usc\nŞi, cum te ştiu curată şi umilă,\nSimt mâinile că-mi cad din umeri, brusc.\n\nAcum, când totul mă interesează,\nUn simplu zvon mă poate-asasina,\nC-am auzit cu jenă şi cu groază\nCă-ţi faci un fel de mică lume-a ta.\n\nAu fost destule între moft şi ţâfnă,\nCu scene de amor şi de război,\nDar mă stupefiază-această râvnă\nDe a distruge totul între noi.\n\nAlerg, în faţa lumii, ca o torţă,\nDe dinainte de-a te naşte tu,\nDar nu-mi îngădui niciun gând de forţă\nSă te opresc din nebunie, nu.\n\nTe-am acceptat alături fără probă,\nAcum, de dorul tău nu pot să dorm,\nVa trebui să-mi las la garderobă\nAceste mâini care-au crescut enorm.|2338
Nichita Stănescu|Poveste sentimentală|Pe urmă ne vedeam din ce în ce mai des.\nEu stăteam la o margine-a orei,\ntu - la cealaltă,\nca două toarte de amforă.\nNumai cuvintele zburau intre noi,\nînainte şi înapoi.\nVârtejul lor putea fi aproape zărit,\nşi deodată,\nîmi lăsam un genunchi,\niar cotul mi-infigeam în pământ,\nnumai ca să privesc iarba-nclinată\nde caderea vreunui cuvânt,\nca pe sub laba unui leu alergând.\nCuvintele se roteau, se roteau între noi,\nînainte şi înapoi,\nşi cu cât te iubeam mai mult, cu atât\nrepetau, într-un vârtej aproape văzut,\nstructura materiei, de la-nceput.|3639
Ilarie Voronca|Strofa I + Strofa II|"Monsieur l'archange est un bon chef contable\nEuridice: să-ţi prind ochii cu ace de siguranţă\nte rog până aici fără aluzii matematice\nEuridice mă duc să mă culc\n\n\n""Strofa II""\n\n\nEuricice mă duc să mă culc\nte rog până aici fără aluzii matematice\nEuridice: să-ţi prind ochii cu ace de siguranţă\nMonsieur l'archange est un bon chef contable"|3051
Ion Minulescu|Anul nou 1944|Azi-noapte, Anul nou\nA dat buzna-n casa mea,\nFără nici un nou cadou,\nDecât - ca și-acum un an -\nO cutie de „Capstan”\nȘi-o lulea...\nCucul din ceasul de nuc -\nRevoltat,\nC-am fost trădat -\nMi-a cântat ca orice cuc\nDe douăsprezece ori,\nNumele,\nPronumele,\nȘi „Romanțele”\nCu care am pătruns în lumea mare,\nOmorând pâna mai ieri -\nÎn cincizeci de primăveri -\nZece mii de-admiratoare -\nCititoare\nȘi cinci mii de-admiratori -\nCetitori...\nCucul, însă, m-a mințiti\nFiindcă victimele mele\nN-au murit...\nDar mai vii chiar decât ele,\nSunt tot „Romanțele” mele\nPe care mi le-a dictat -\nCând în casă mi-a intrat\nMultașteptatul „An nou”\nCa să le trimti cadou\nȘi-admiratoarelor mele -\nVai de ele!..\nȘi-admiratorii mei -\nVai de ei!...|3129
Dimitrie Bolintineanu|Ioana|Ştiţi voi crinul ce străluce\nÎn Vescopolis frumos?\nPăru-i ca o rază dulce\nCinge corpu-i pînă jos.\nEste tînăra Ioană,\nNimfa albă din Vardar,\nE româna macedoană,\nDulce ca ceresc nectar.\nPatru neamuri o reclamă,\nŞeapte sate mîna-i cer.\nToţi cu toţii o aclamă,\nRază ce-a venit din cer!\nAcvila lăsîndu-şi zborul,\nBoabe ia din mîna sa,\nTurcul părăsind Bosforul,\nVine a o vizita.\nGraţiile-i sunt surate,\nPoartă jocu-n jocul ei\nŞi plăcerile-adorate\nZbor pe anii-i tinerei.\nGeniul pe frunte-i zboară;\nPeste umbre şi vulvori\nUmbra-i dulce şi uşoară\nE o noapte peste zori!\nBuza ca mărgăritarul\nAre-un fermec foarte rar,\nCrez că a băut nectarul\nDin al zeilor pahar.\nOchii-i sunt dulci viorele\nCe la soare strălucesc,\nGenele lungi, aurele,\nRăsfrîng umbre şi lucesc.\nSînu-i e o dulce floare;\nDouă roze pe doi crini,\nSub al amorului soare\nTremură pe dulcii sîni.\nEu mă duc, vis de dulceaţă!\nTu n-o să mă mai zăreşti.\nTu mă laşi să plec cu viaţă\nŞi, vai! inima-mi opreşti!|474
Tudor Arghezi|Paradisul|"-"" Grădina se chemase Paradis și Rai.\nAcolo totdeauna-i mai, -\nOftează Eva a pustiu,\nCînd povestește, mai tîrziu,\nCopiilor ținuți în poală,\nDe cîte ori îi culcă și îi spală, -\nAcolo anul ține, fără greș,\nDe la caise pînă la cireși,\nDe la cireșe pînă la caise.\n\nDe două luni e anul, pare-mi-se,\nBa, mi se pare, nici de-atît.\nNu-i viscol, ger și timp urît,\nDoar poame bune, cu toptanul,\nCît e grădina și cît ține anul.\n\nUn rîu de miere și un rîu de lapte\nSe-mpreunau în miezănoapte.\nȘi am văzut și altceva :\nBomboane-n flori și gîrle de cafea\nZahăr movili și cornuri mari cu mac\nStafide, nuci cu cozonac.\n\nPuneai o chiflă și ieșeau o mie,\nCrescute cîte cinci pe-o farfurie,\nCu frișcă și-nmuiate în sirop,\nCu rom o picătură ori un strop.\nZiceai în gînd și, tăvi, nu mai țin minte,\nVeneau pe fuga cu plăcinte,\nFrigări cu pui intrau pe uși,\nAduse de băieți și de păpuși.\n\nPeștii ieșeau, să întrebați pe tata,\nDin iazuri, la dorință, copți de-a gata.\nȘi alegeai, pe sus, orice friptură,\nȘi se prăjea, prin aer, pîn' la gură.\nOrice ai vrut și jinduit\nEra de-ajuns să fi rîvnit.\nTata mișca numai sprînceana,\nȘi vinul alerga cu damigeana.\n\nAșa era în Paradis. Păcat\nCă l-am pierdut și nu am ascultat ! ""\n\n-Tudor Arghezi -VERSURI - 1980"|4195
Vasile Alecsandri|Malul Siretului|Aburii uşori ai nopţii ca fantasme se ridică\nŞi, plutind deasupra luncii, printre ramuri se despică.\nRâul luciu se-ncovoiae sub copaci ca un balaur\nCe în raza dimineţii mişcă solzii lui de aur.\n\nEu mă duc în faptul zilei, mă aşez pe malu-i verde\nŞi privesc cum apa curge şi la cotiri ea se pierde,\nCum se schimbă-n vălurele pe prundişul lunecos,\nCum adoarme la bulboace, săpând malul nisipos.\n\nCând o salcie pletoasă lin pe baltă se coboară,\nCând o mreană saltă-n aer după-o viespe sprinteoară,\nCând sălbaticele raţe se abat din zborul lor,\nBătând apa-ntunecată de un nour trecător.\n\nŞi gândirea mea furată se tot duce-ncet la vale\nCu cel râu care-n veci curge, fără-a se opri din cale,\nLunca-n juru-mi clocoteşte; o şopârlă de smarald\nCată ţintă, lung la mine, părăsind nisipul cald.|4266
Lucian Blaga|De mână cu marele orb|Îl duc de mână prin păduri.\nPrin ţară lăsăm în urma noastră ghicitori.\nDin când în când ne odihnim în drum.\nDin vânăta şi mocirloasa iarbă\nmelci jilavi i se urcă-n barbă.\n\nZic: Tată, mersul sorilor a bun.\nEl tace - pentru că-i e frică de cuvinte.\nEl tace - fiindcă orice vorbă la el se schimbă-n faptă.\n\nSubt bolta aspră de stejar\nţânţari îi fac o aureolă peste cap.\nŞi iar plecăm.\nDe ce a tresărit?\nTată orb, fii liniştit, în jur nu e nimic.\nDoar sus o stea\nde cerul ei c-o lacrimă de aur se desparte.\n\nSubt frunze nalte mergem mai departe, tot mai departe.\nDihănii negre\nne adulmecă din urmă\nşi blânde mâncă ţărna\nunde am călcat şi unde-am stat.|3310
Nichita Stănescu|Şi poate de aceea...|Şi poate de aceea, că nu suntem metalici\nşi nici încetiniţi, şi nici lemnoşi,\nde-aceea poate, când cocoşii galici\nse bat cu penele-nfoiate şi frumoşi, -\n\nnoi ridicăm din noi un glob de gând spre vid\nşi-l sprijinim în pălmi, deasupra, sus,\nşi soarele se alungeşte spre el şi îşi deschid\nîncă ceva din ele\nlumile de nespus.\n\nŞi se curbează timpul supt, spre globul\nacesta, doritor, \nşi viitorul îşi întinde leneş lobul\nînspre prezent, rupându-se din viitor.\n\nDe-aceea poate apărem mai palizi,\nşi-n largi mişcări orizontale, de înot,\nun glob de gând întindem, tot şi tot\nmai sus, spre sorii candizi...\n\npân se lipesc de ei bucăţi de cer albastre\nşi-aterizate păsări, cu umbrele zburând,\nşi relieful viu al trupurilor noastre\ndevine relieful acestui glob de gând.|1560
Emil Botta|Cerb|Ăst cerb din vremea lui Gelu\nrămurosul cap îl întinde,\nurieșescul cap luceferii prinde\nși umedul bot însetat de izvoară.\n\nVisare nebună, a cîta oară\nîmi trimiți în somn\năst cerb din vremea lui Gelu,\năst domn?\n\nDincolo de morți, dincolo de vii,\nprin cîte veacuri, hai?,\narătare noptoasă, ruptă din rai,\nai trecut pîn' să vii?\nȘtii tu, cerb, sau nu știi?\n\nDeparte-i, departe-i, hăt,\nși nu se mai uită-ndărăt\năst cerb din vremea lui Gelu.|568
Lucian Blaga|Ecce tempus|Numai in arbori inelele anilor\nmereu se largesc.\nIn trupul meu timpul sporeste subtire\nde la o zi mai firav - la alta, subt crugul ceresc.\n\nTinere sunt inca, tinere toate popoarele -\nEu, fiul lor, cit de batrin!\nMuntii mai cresc, cu umbrele lor, din adincuri.\nNici frunte, nici inima n-am sa-i ingin.\n\nFosforul si apa, carbunele, galbenul sulf\nde subt scoarta in lamura dau.\nStihiile, ele mai cred in obsteasca porunca.\nEu trepte in sus - nu reiau.|984
Adrian Păunescu|Ţărm depărtîndu-se|"Iubita mea, cum ai plecat cu ţărmul\nşi ochii tăi mă mai urmează trişti,\ncad stelele agonizind pe sate\nsă-mi dea iluzia că mai exişti.\n\nVai, despărţirea seamănă cu moartea\nşi noi - cu toţi acei de pîn'la noi,\ncînd fruntea ta, un crucifix de lacrimi,\nc-o lacrimă mă trage înapoi.\n\nMai vin pe drum seminţe de lumină,\nsălbatice pisici cu ochi rotunzi,\nprin gări sînt telefoane care sună,\nm-aş agăţa de ele să-mi răspunzi.\n\nSimt c-am fugit să nu mă prindă apa\nşi te-am lăsat plîngînd încet pe ţărm,\nplîngeai, mărind nocivitatea mării,\nşi-n murmurul prăpădului, adorm.\n\nAdrian Păunescu\n(""Rezervaţia de zimbri, 1982)"|4604
Duiliu Zamfirescu|April|Parcă n-a fost de cînd lumea iarna ce de-abia s-a dus,\nDe cînd firea iar, cu mîna-i nevăzută, ne-a adus\nSoare tînăr sus în slavă, în crăiia lui albastră\nȘi de cînd răsună lunca de o pasăre măiastră.\nCă-și dă viers privighetoarea și-n tăcere se desfac\nNote limpezi din tufișul parfumat de liliac.\n\nParcă n-ar fi mai fi aceeași fire tristă și săracă\nDe cînd frunza-mbracă codrul, de cînd iarba cîmpu-mbracă,\nDe cînd vîntul nu mai plînge, ci suspină-n frunze blînd\nAducînd miros de floare sărutată și de cînd\nSub desiș umbros de sălcii gîrla cîntecul și-ngînă.\n\nMama noastră-a tuturora, fire bună și bătrînă,\nVeche ești, vechi al tău farmec ș-ale tale frumuseți,\nCe-ncîntară-atîtea neamuri în atîtea mii de vieți,\nÎnsă îmbrăcate-acuma-n calde raze de la soare,\nCînd pămîntul varsă valuri de miresme-mbătătoare,\nReîntinerești deodată-n dimineața lui april,\nCa un basm din alte vremuri spus de-o gură de copil.|487
Magda Isanos|Acuma cântecul s-a sfârsit|"Acuma cintecul s-a sfirsit.\nNu stiu de-i bine ori rau.\nDin frunze-am cintat. Dumnezeu,\nlinga mine stind, mi-a soptit.\n\nDe fapt nu era Dumnezeu, era pom.\nSi citeodata-avea glas de om.\n""Sarbatoreste, mi-a spus el, aceste\ncimpii dezmierdate si creste...""\n\nSi ca o pasare neinvatata\nm-am apucat sa cint. Eram mirata\nsi bucuroasa, si nici n-am simtit\ncum trece anotimpul fericit !\n\nZburati, cintece, zburati departe,\nscuturati-ma de pamint si moarte,\nsi preamariti natura-n care inca\ne liniste si-ntelepciune-adinca."|3410
Nichita Stănescu|Morţile iubite|Sunt gata să mor înecat\nîn aceste sunete de privigetoare\nasupra cărora m-am întâmplat\nîn dimineaţa răsărind fără soare.\nMă agăţ de orele vechi\ndar fug toate-napoi,\ntotdeauna nesigure şi perechi,\nasemenea cailor înhămaţi câte doi.\nRidic mâna prin frunze spre cer,\nridic din ea însăşi vocala strigând,\ndar tace privighetoarea şi pier\nmorţile mele iubite, din gând.|3595
Tudor Arghezi|Fii dulce și blajină|Fii dulce și blajină în tot ce vrei să faci.\nDe cînd începe ziua și pînă te dezbraci.\nO mîngîiere fie-ți cuvîntul și necazul\nȘi să-ți surîdă ochii, și gura, și obrazul.\n\n1965\n\nTudor Arghezi - POEZII - 1980|4150
Adrian Păunescu|Oraș cu porumbei sălbatici|Mai traversăm o lacrimă cu barca,\nNe mai permitem nopţi de carnaval,\nMai povestim iubitelor coşmaruri,\nMai adormim în coama unui cal.\n\nMai spunem Da, când vrem să zicem invers,\nMai proclamăm imperii mari de ger,\nMai ofensăm părinţii prin uitare,\nMai umilim pe cei care ne cer.\n\nŞi, dintr-o dată, adormim pe-o bancă,\nÎn mijlocul unui oraş strain,\nŞi numai nişte porumbei sălbatici\nAsupra noastră, de prin pieţe, vin.\n\nNi se aşează pe genunchi şi umeri,\nPe frunţi se prind cu cel mai mare jind\nŞi se apucă să ne scoată ochii,\nCu ei în pliscuri pleacă fâlfâind.\n\nȘi iată cum, încet-încet, pe lume,\nFrumoșii porumbei țin loc de corbi,\nȘi noi, care murim, luăm aminte\nDe ce vom deveni cu toții orbi.|4552
George Topîrceanu|Catren|Lună nouă, corn de aur,\nScump al nopţilor tezaur,\nSubsemnatul — proletar\nN-am nimic în buzunar!|684
A. E. Baconsky|Bătrân și singur|Bătrân și singur toamna umblând prin oraș\nbătrân și singur femeia copilul câinele\nfemeia a imbătrânit cu altcineva, câinele\nîmbătrânind a murit, copilul singur\nnu s-a născut niciodată pe străzi vântul și soarele\nbătrâni și singuri flașnetarul bătrân cu un singur\npicior prostituata bătrână și singură\ncineva într-un cimitir cântă o melodie\nbătrână și singură capul se clatină gol\ncu o singură amintire bătrână, copacul\nse clatină, idiotul din reclamă se clatină,\norașul plin de lume se clatină mulți, mulți\nsinguri tineri bătrâni toți toate\nbătrâni bătrâni și singuri.|2
Lucian Blaga|Heraclit lângă lac|Lângă ape verzi s-adună cărările. \nSunt linişti pe-aici, grele şi părăsite de om. \nTaci, câne care-ncerci vântul cu nările, taci. \nNu alunga amintirile ce vin \nplângând să-şi îngroape feţele-n cenuşa lor.\n\nSprijinit de butuci îmi ghicesc soarta \ndin palma unei frunze tomnatice. \nVreme, când vrei să iei drumul cel mai scurt, \npe unde apuci?\n\nPaşii mei răsună în umbră, \nparc-ar fi nişte roade putrede \nce cad dintr-un pom nevăzut. \nO, cum a răguşit de bătrâneţe glasul izvorului!\n\nOrice ridicare a mânii \nnu e decât o îndoială mai mult. \nDurerile se cer \nspre taina joasă a ţărânii.\n\nSpini azvârl de pe ţărm în lac, \ncu ei în cercuri mă desfac.|988
Tudor Arghezi|Nici nu-i pasă|Te-ai oprit într-un cais.\nPasăre, cin' te-a trimis ?\n\nTe-ai mutat din dud în dud.\nCîntă, hai, să te aud.\n\nPăsările fermecate\nNu au har să cînte toate ?\n\nCioc vioi și ochi zglobii,\nSpune-mi tu de unde vii ?\n\nAșa pasăre bălțată\nN-am văzut-o niciodată.\n\nȘi atîta catifea,\nscrisă numai pentru ea.\n\nÎntre pomii din grădină\nEști acasă dar streină\n\nȘi să te ghicesc nu poci.\nMă apropii, tu te joci.\n\nNu știi, pasăre frumoasă,\nCum te cheamă ? Nici nu-ți pasă.|4187
Emil Brumaru|Cântec naiv |Te-ai răsturnat în clime dulci\nPe cărţile de geografie\nÎn atmosferă-s nori naivi\nDin soluri soarele învie\n\nŞi ca să se reverse-n tine\nCruzi afluenţi te urmăresc\nCând vin ascunzi râzând la spate\nSub rochii globul pământesc|2494
Tudor Arghezi|Posteritate|""" Iar deasupra tuturora\nVa vorbi vrun mititel,\nNu slăvindu-te pe tine,\nLustruindu-se pe el.\nEminescu """|4206
Radu Gyr|Smeoaica|Smeoaica mea cu brațe de turbine\nși trăsnete albastre pe grumaz,\ncu-o talpă sprijinită pe Bicaz\nși alta peste piscuri carpatine,\n\nstrivite de călcâiul tău viteaz,\ntorentele ce gâfâie sub tine\nslobod din largi gâtlejuri de jivine\nlumina spumegând ca un talaz.\n\nSpargi noaptea-n pumni și crește forța trează;\ndespici în două bezna ca pe-un ciot\nși-un astru cât Ceahlăul scânteiază...\n\nO, cum aș vrea, smeoaica mea, să scot\nși eu din noapte-un munte de amiază,\nzvârlind în lume soarele meu tot!|4050
Adrian Păunescu|Incursiune în Evul Mediu|Cetăţile dau semne de oboseală,\nturnurile lor abia mai bat ora,\ngrănicerii nebărbieriţi au şi plecat\nîn muncile agricole,\nadministraţiile corupte vând vederi\ndespre vechea prosperitate a cetăţilor,\nmaternităţiile s-au unit cu grajdurile,\npentru a fi mai cald,\npentru a mai veni cineva din iesle,\ncetăţile dau semne de oboseală,\nnu se mai găseşte antichitatea,\nnu se mai găseşte animal viu,\ndegeaba s-au unit maternităţile cu grajdurile,\nlocurile în cimitire sunt perfect numărate,\nnu se mai moare întâmplător,\nse moare în timpul liber,\nstabilit\nanterior,\ncetăţile europene dau semne de oboseală,\nstatuile sunt date la topit şi recuperat,\nmultă grijă pentru materia primă,\ninutil ar fi să mai păstrăm\nmonumentele,\ncând şi aşa ele n-ar putea cuprinde\ntot ce a fost cu adevărat monumental,\nplanuri de viitor,\nvulcani care se descarcă întâmplător,\ncetăţile dau semne de oboseală,\npopulaţia iese veselă\nsă amenajeze paraginile.|2303
Ion Minulescu|Rugă pentru Duminica Floriilor|Dezleagă-mă, Părinte, de ce-am jurat să fiu\nŞi iartă-mă că-n viaţă n-am fost decât ce sunt —\nUn cântec prea devreme, sau poate prea târziu,\nUn ropot scurt de ploaie\nŞi-un mic vârtej de vânt...\n\nDezleagă-mă de vină de-a fi-ncercat să fac\nGranit din cărămidă\nŞi bronz din băligar,\nColan de pietre scumpe din sâmburi de dovleac\nŞi-un Pegas cu-aripi duble din clasicul măgar...\n\nŞi iartă-mă că-n viaţă n-am fost decât aşa\nCum te-am văzut pe ţine —\nC-aşa credeam că-i bine!...\nDar azi, când văd că-i altfel de cum am vrut să fie,\nStropeşte-mi ochii, Doamne, cu stropi de apă vie,\nRetează-mi mâna dreapta\nŞi pune-mi strajă gurii,\nAlungă-mi nebunia din scoarţele Scripturii\nŞi-apoi desprinde-mi chipul de pe icoană Ta\nŞi fă să uit c-odată am fost şi eu ca Tine!...|894
Traian Demetrescu|Împreună|Pornit-au inimi singuratici\nDe tineri şi fecioare,\nSă dea de urma fericirii,\nÎn lumea asta mare.\n\nŞi fiecare se pierduse\nPe-un drum deosebit,\nDeşi spre fericire nu e\nDecât un drum menit.\n\nŞi singuraticile inimi\nÎn lunga rătăcire.\nPierit-au multe... şi nici una\nN-a dat de fericire.\n\nDin stolu-ntreg doar două inimi\nÎn goana lor nebună,\nAu întâlnit-o, — dar acelea\nMerseseră-mpreună.|1920
Adrian Păunescu|Iarna interioară|A nins de necrezut întreaga vară\nȘi când m-am îmbrăcat am înțeles\nCă am în oase viscol, frig, eres,\nZăpezi din iarna mea interioară.\n\nÎntreaga iarnă care se răsfrânge,\nDin calendare pân΄ la mine-n ochi,\nCa-ntr-un blestem și ca într-un deochi\nDe-acum încolo am s-o port în sânge.\n\nSunt plin de frig și n-o să se dezghețe\nNici lacrima din pleoapele fierbinți,\nUn vifor mă îngroapă în părinți\nȘi-mi plânge-n somn de dor de tinerețe.\n\nAfară nu ninsori or să apară,\nCi oameni viscoliți, de vârsta mea,\nCe vor ceda treptat și vor cădea\nRăpuși de iarna lor interioară.\n\n(Ultima noapte pe Atlantida, 2010)|4480
Lucian Blaga|Văzduhul seminţe misca|În ceasul acela pe-a muntelui coamă -\nunde-adăstarăm sub brazi,\nnimiciţi de arzândul albastru\ndin clara preziua de toamnă -\nTu adormiseşi pătrunsă de soare\nmie alături, în şură de cetini.\nÎn şuier venind din adâncuri\narar ca un val de răcoare.\n\nÎn valea lăsată în urmă se stinse,\nde mult şi ultimul zvon.\nO frunză de fag ca o flacără-n păr ţi se-oprise.\nRotind, în descândere, frunza visă\nca-n an mai putea înc-o dată\npodoabă să fie de foc altui pom.\nPe munte, pe coamă, se stinse\nde mult şi ultimul zvon.\n\nDiafane, seminţe întrăripate,\npe invizibile fire,\nzburau peste noi - din veac în altul purtate.\nAşa ne încearcă îndemn câteodată\nspre crudă, spre sacra uimire.\nMai are încă - mai are substanţă natură.\nşi-n asta nespusă risipă\na-nchipuirii dintre o clipă şi altă clipă,\ntotul nu poate să fie amăgire.\n\nVăzduhul seminţe mişca\nspre ţinte doar undeva-n mituri\nîntrezărite.\nŞi-n timp ce tu surâdeai, ca-n rituri\nţi-am pus un sărut în mijlocul palmei -\nniciodată tu nu vei afla! -\nţi-am pus un sărut în calda paloare din palmă\npe linia vieţii, ce se-alegea.|3400
Adrian Păunescu|Nevoia de ambele mâini|A țipat în somn cocoşul\nVrând găina să-şi dezmierde,\nCade Împăratul Roşu,\nVine Împăratul Verde.\n\nVăleleu, ce surdă luptă,\nCe democraţie spână,\nOmul vrea să-i fie ruptă\nTotdeauna câte-o mână.\n\nDupă cum arată fapta,\nDupă cum se-aude tânga,\nStânga a lovit pe dreapta,\nDreapta azi distruge stânga.\n\nN-are nici un rost reproşul,\nSuntem condamnaţi a pierde,\nDupă Împăratul Roşu\nVine Împăratul Verde.\n\nAsta-i singura problemă,\nAsta-i chestia gingaşă,\nDoar culori de pe extremă\nNe devin, la toţi, cămaşă.\n\nN-are nimeni chef să ierte,\nDar păstrați-vă reproșul,\nDupă Împăratul Verde\nPoate reveni cel Roșu.\n\nCa să cumpănim povestea\nCare este prea nebună,\nHai ca mâinile acestea\nSă lucreze împreună.|4533
Radu Gyr|Socrate|Din adevăr zidit-am academii,\nScut mi-a dat Pallas, Phoebus raze calde,\niar Prometeu o mână de smaralde,\ndin piscul ce nu-l suie pământenii.\n\nMi-e templu gândul, vorba mea herald e\nși ca pe-un vin mi-o sorb atenienii.\nȘi-acum eu gust licoarea buruienii,\nazururi și miresme să mă scalde.\n\nȘi mor sublim, sub raze înțelepte,\nîn simetria clarelor exemple,\nvisând columne dorice mai drepte,\n\nmai somptuoase și mai pure temple,\nîn care fruntea urcă limpezi trepte,\nși-nvață chipul Tainei să-l contemple.|4051
Mihai Eminescu|Un om de stat|Un om de stat, ce multe îți promite,\nSă nu-i arăți că tu nu-i dai credință,\nCi-i mulțămește cu-nchinări smerite.\n\nCa să nu-și dea prea mult silință,\nTe fă că crezi orice el o să-ți zică.\nAjută-l însuți tu, ca să te mință:\n\nDestul folos, dacă măcar nu-ți strică.|1230
Grigore Alexandrescu|Şoarecele şi Pisica|Un şoarece de neam, şi anume Raton,\nCe fusese crescut su' pat la pension,\nŞi care în sfîrşit, după un nobil plan,\nPetrecea retirat într-un vechi parmazan,\nÎntîlni într-o zi pe chir Pisicovici,\nCotoi care avea bun nume-ntre pisici.\nCum că domnul Raton îndată s-a gătit\nSe o ia la picior, nu e de îndoit.\nDar smeritul cotoi, cu ochii în pămînt,\nCu capu-ntre urechi, cu un aer de sfînt,\nÎncepu a striga: „De ce fugi, domnul meu?\nNu cumva îţi fac rău? Nu cumva te gonesc?\nBinele şoricesc cît de mult îl doresc\nŞi cît îmi eşti de scump, o ştie Dumnezeu!\nCunosc ce răutăţi v-au făcut fraţii mei,\nŞi că aveţi cuvînt să vă plîngeţi de ei;\nDar eu nu sînt cum crezi; căci chiar asupra lor\nVeneam să vă slujesc, de vreţi un ajutor.\nEu carne nu mănînc; ba încă socotesc,\nDe va vrea Dumnezeu, să mă călugăresc.„\nLa ast frumos cuvînt, Raton înduplecat,\nVăzînd că Dumnezeu de martur e luat,\nÎşi ceru iertăciuni şi-l pofti a veni\nCu neamul şoricesc a se-mprieteni,\nÎl duse pe la toţi, şi îl înfăţişă\nCa un prieten bun ce norocul le dă.\nSă fi văzut la ei jocuri şi veselii!\nCăci şoarecii cred mult la fisionomii,\nŞ-a acestui străin atîta de cinstit\nNu le înfăţişa nimic de bănuit.\nDar într-o zi, cînd toţi îi deteră un bal,\nDupă ce refuză şi limbi, şi caşcaval,\nZicînd că e în post şi nu poate mînca,\nPe prietenii săi ceru a-mbrăţişa.\nCe fel de-mbrăţişări! Ce fel de sărutat!\nPe cîţi gura punea,\nÎndată îi jertfea;\nÎncît abia doi-trei cu fuga au scăpat.\n\nCotoiul cel smerit\nE omul ipocrit.(Ed. 1838)|2996
Vasile Alecsandri|Miezul iernii|În păduri trăsnesc stejarii! E un ger amar, cumplit!\nStelele par îngheţate, cerul pare oţelit,\nIar zăpada cristalină pe câmpii strălucitoare\nPare-un lan de diamanturi ce scârţâie sub picioare.\n\nFumuri albe se ridică în văzduhul scânteios\nCa înaltele coloane unui templu maiestos,\nŞi pe ele se aşează bolta cerului senină,\nUnde luna îşi aprinde farul tainic de lumină.\n\nO! tablou măreţ, fantastic!... Mii de stele argintii\nÎn nemărginitul templu ard ca vecinice făclii.\nMunţii sunt a lui altare, codrii - organe sonoare\nUnde crivătul pătrunde, scotând note-ngrozitoare.\n\nTotul e în neclintire, fără viaţă, fără glas;\nNici un zbor în atmosferă, pe zăpadă - nici un pas;\nDar ce văd?... în raza lunii o fantasmă se arată...\nE un lup ce se alungă după prada-i spăimântată!|4267
Adrian Păunescu|Romanță de toamnă|Când frunzele-n copaci încep să moară,\nSe pare că un vânător ciudat\nA tras în Cer și l-a iluminat\nCu petice de piei de căprioară.\n\nRugina crește-n clopote, când bat,\nȘi-un blând fitil în lumânări de ceară,\nLumina-n râuri a-nceput să moară\nȘi cârduri pleacă la un alt arat.\n\n\nDe-ai apărea acum, de peste seară,\nMi-ar fi cu neputință să mai știu,\nDe unde vii, atâta de târziu,\nDin moarte sau din muzica ușoară?\n\nDar uite că borhotul de rachiu\nSe strânge în butoaie, de cu vară,\nSe face proba pietrelor de moară\nȘi grâul măcinat e încă viu.\n\nÎntoarce-te din moarte, domnișoară,\nCum urcă rumegușul pe burghiu,\nMai vino să numești acest pustiu\nAl toamnei început de primăvară.\n\nDă-i sângelui puterea să tresară,\nAșa cum s-a-nvățat de timpuriu,\nAjută-mă să pierd acest pariu\nPe frunze și pe piei de căprioară.\n\nM-am săturat să sufăr și să scriu,\nSă văd că suferința mă repară,\nȘi, totuși, te iubesc ca prima oară,\nȘi-i toamnă, și-i prăpăd, și e târziu.\n\n18 august 1992\n\n(Totuși toamna, 2019)|4575
Nichita Stănescu|Visul unui cal|"La smarald sunt dus, pe brânci, \nfiindcă-i place ei smaraldul\ncel cu-nverzituri adânci\npentru unul, pentru altul.\nna, îmi zise ochiul ei \ncu sprânceana rotunjită\npaşte-l dacă poţi şi vrei,\nel e iarba ta iubită!\nŞi-am pus dintele, arsura,\nfoamea si mândria mea \ncu silaba-l pasc, cu gura,\ndar smaraldul nu mă vrea. \nzice că la el să vină \nsă-l mănânce, să-l înghită \nun alt soi de rea jivină\ncu smaralde potcovită.\n\ndin volumul ""Carta Magna"""|1599
Iulia Haşdeu|Înserare|E noapte... doarme totul,\nZefirul însă-i domn;\nCăci vrând s-atingă roza,\nÎnvins-a-n drum pe somn.\n\nGlumind, el balansează\nCopacii-n visul lor;\nÎn jurul lumii-acuma\nDansează-un negru nor,\n\nAşa c-a ei lumină\nNu va mai stingheri\nPe doi iubiţi, ce-n pace\nSă fie, ar dori;\n\nIar florile-alintate\nMireasma şi-o răsfrâng.\nE-atâta vrajă dulce\nÎn adormitul crâng!\n\nNu-i niciun singur zgomot...\nŞi filomela chiar\nTăcut-a prin tufişuri,\nVisând în tainic har.\n\nE ora când flăcăul\nAşteaptă-n doru-i sfânt\nLa poarta mândrei sale:\nViaţă... sau mormânt.|911
Alexandru Macedonski|Moartea este o minciună|Sub a soarelui lumină\nȘoapte umblă prin grădină,\nFluturi zboară sub cais...\nBătrânețea e un vis.\nApa cântă la fântână\nȘi cu trestia se-ngână,\nIar sub soare sau sub lună\nMoartea este o minciună.|138
Carmen Sylva|Fluturi sărutându-se|Cu gene-ncins-a ochii tăi\nCel ce-a creat din veci iubirea,\nIar ei sclipiri de soare-au prins\nŞi-un fulger umed li-e privirea.\n\nCu drag eu genele-ţi ating\nCu genele-mi de tremur pline,\nDin ochi clipesc aprins şi des —\nŞi astfel te sărut pe tine.\n\nBătând din aripi, când ne sunt\nUnite-aprinsele pleoape,\nE parcă soarele-ar luci\nŞi-ntrânsul ne-am uita de-aproape.\n\nAtunci eu sorb în ochii mei\nPrivirea ta, şi mă-mpresoară\nScântei, un râu adânc de foc —\nIar genele mi se scoboară.\n\nSe face noapte-n jurul meu!\nEu pier în stingerea clipirii,\nBătând din ostenite-aripi,\nTopit de flacăra iubirii.|287
Dimitrie Anghel|Scrisoare|Îți scriu, să știi că toate-s așa ca la plecare,\nCă n-am clintit un lucru de două săptămâni,\nPe masă o mănușă, zvârlită la-ntâmplare,\nPăstrează încă forma frumoasei tale mâni.\n\nȘi iată evantaiul și mica ta oglindă,\nOglinda, cea mai bună prieten-a femeiei,\nEa cere poate-atâtea secrete să surprindă\nCând ușile-s sub paza neîndurat-a cheiei.\n\nȘi-afară de aceste, e-un miros blând de floare\nCe rătăcește, încă… sunt cei doi trandafiri,\nCare-au murit pe-ncetul în apa din pahare,\nMărindu-mi întristarea cu două amintiri.\n\nAșa e-n casa noastră, iar cel ce ți le scrie\nE-așa ursuz și jalnic, încât mă-ntreb de-s eu,\nSau am murit ș-acuma trăiesc iar, cine știe,\nȘi nu-s decât un paznic bătrân într-un muzeu…|2832
Iulia Haşdeu|Etoiles|il est au cile des etoiles\nqui, comme des diamants\nlorsque la nuit est sans voiles\nse mirent aux flots dormants\n\nil en est aussi sur terre\net qui brillent nuit et jour\nle jour, pleines de mystere\net la nuit, pleines d'amour !\n\net ces etoiles pensives\neclairent un ciel bien pur\naux couleurs tout aussi vives\nque le vaste ciel d'azur !|907
Ion Barbu|Încleștări|Ca umbra-n stemă, pe basilici,\nO veghie singură să urci\nSub agere oțele silnici:\nO Moscovă de cer și furci.\n\nStea netedă, vigoare-n chiciuri,\nAsprime zveltă, imn de biciuri!\nExplică stricte-acele glorii\nPe căngi răspunse din victorii.|3088
Veronica Micle|Stiu ca amorul tau....|Stiu c-amorul tau e mare\nSi-al tau chin adanc si greu,\nDe aceea eu de tine\nMa ascund si fug mereu.\n\nNu-ntelegi ca al meu suflet\nEste pururea nebun\nSi-a mea soarta cat de trista-i\nMi-i si groaza sa ti-o spun ?\n\nSi urasc cu-nversunare\nCand iubita stiu ca sunt,\nSa iubesc cand nu-s iubita\nEste soarta-mi pe pamant.|2070
Tudor Arghezi|Să vedem...|Să vedem, ar putea graiurile mele\nSă-ţi vie ca nişte inele,\nCa nişte brăţări, ca nişte cercei?\nÎncearcă-le! Uite o dată unul, o dată cinci, o dată trei,\nPărechi şi despărechiate,\nSau odată pe toate!\n\nLe-am suflat cu zmalţuri de zile, de ore şi de secunde\nŞi le-am făcut rotunde:\nCristale ca piatra acră şi ca sarea de lămâie,\nNeputându-le face tămâie\nŞi scârbit de diamante limpezi şi lucii.\nUite, de pildă, unul în chipul crucii,\nAr pune un semn turbure de lumină\nSubt bărbia ta de fată creştină.\nAltul îşi agaţă de aţă\nGogoloiul de ceaţă.\n\nSă vedem, din atâta sărăcie,\nSă vedem, nu se ştie,\nCe ţi-ar veni mai bine,\nLucrurile goale, lucrurile pline,\nGrele sau uşoare?\nCăci toate sunt mărţişoare.|4216
Alecu Donici|Stiglețul și ciocârlanul|Stigleţul s-au fost prins în laţ, cum e mai greu,\nŞi deznădăjduit de moarte se bătea;\nIar ciocârlanul rău\nDe el încă râdea,\nZicând: ”Ce nătărău! Se poate ziua mare\nSă cazi în laţ aşa de tare;\nCând eu n-am frică De nimică?„\nDar învârtindu-se pe lângă stigleţel,\nS-au prins în laţ şi el.\n\nVezi, după faptă,\nPlată:\nSă nu mai râzi de nime niciodată!|96
Ion Minulescu|Povestea unui „cineva”|A fost cândva un „Cineva” -\nUn „Cineva” așa prostuț,\nCă-n nopțile cu lună plină se trudea\nSă scoată pe furiș luna din puț\nCu ciutura...\n\nȘi totuși, acest „Cineva” -\nDeși „copilul nimănui” -\nSe socotea-n prostia sa\nNăscut din zborul minții lui,\nNu conceput\nNumai din lut,\nCum'l învățase Biblia...\n\nȘi-nfuriat că Dumnezeu\nNu-l modelase după chipul său -\nCa pe Adam -\nA strănutat\nȘi s-a-narmat\nCu-o bardă de oțel călit\nCu care singur și-a cioplit\nȘi palmele,\nȘi tălpile,\nȘi capul,\nȘi ideile,\nȘi inima,\nȘi sufletul,\nȘi gura,\nȘi răsunetul\nMinciunii trâmbițată prin văzduh,\nCă „El” e frate bun cu „Sfântul Duh”...\n\nDar ce păcat... că-n ziua când pleda\nCă-n lume singur „El” e „Cineva”,\nȘi jubila că-n veci n-are să fie\nDecât același strop de „apă vie” -\nN-a fost decât un mare... „foc de paie”\nPe care primul strop de ploaie\nL-a stins, ca să nu mai rămână\nNimic din „El”,\nDecât aceeași rece mână\nDe țărână -\nÎn cimitirul „Pătrunjel”...|3185
Adrian Păunescu|Grădina cu flori|Ți-am adus o grădină cu flori,\ncât în brațe mi-a-ncăput,\npoţi să urci, să rămâi, să cobori,\neu ţi-o dau pentr-un singur sărut.\n\nȚi-am adus o grădină cu flori,\nhai în ea, că-i a ta, doar a ta,\nși din brațele mele, cândva,\npoți oricând, dacă vrei, să cobori.\n\nPort în brațe fatale grădini,\nurcă-n ele, să simți cât iubesc,\nprecum e obiceiul lumesc,\nte primesc și cu flori, și cu spini.\n\nO grădină cu flori pentru noi,\no grădină cu ochi către cer\nși pe ea, numai asta îți cer,\nsă fugim, să plecăm din noroi.\n\nHai în brațele mele cu flori,\nca pe-o ploaie cerească te strig,\npoți să stai, dacă simți că ți-e frig,\ndacă vrei, poți să nu mai cobori.\n\nDar primește-acest ordin de zi,\nhai în brațele mele, cântând,\nsă plecăm, să plecăm mai curând,\nunde, încă, se poate iubi.\n\nNu voiesc să te pierd sau să mori,\nîn botanică vreau să rămân,\neu să fiu chiar și-o claie de fân,\ntu să fii floarea mea între flori.|2281
Nichita Stănescu|Nod 5|El era un singur ochi peste tot,\no singură gură de jur împrejur,\nun singur piept peste tot,\no singură frunte de jur-împrejur.\n\nEl era blestemat,\nde Fatum era blestemat.\nSub coasta unică avea două inimi\ndouă inimi, două inimi, două inimi\ndouă inimi, două inimi, două inimi...\n\nNoduri și semne ( 1982 )|1486
Adrian Păunescu|Braconaj|Cum se agăţau păstrăvii\nde fiecare rază de lumină,\nerau mai uşor\nde făcut captivi…\n\nŞi noi, deasupra lor,\ncu lanterne în mâini.|2181
Iulia Haşdeu|Pourquoi?|tiens ! il a passe tout a l'heure\nl'oeil farouche, le front baisse\nil n'a point souri, et je pleure ...\nah! pourquoi donc a-t-il passe ?\n\nil m'en veut, il est en colere :\nson cœur pour moi s'est-il glace ?\nje n'ai rien fait pour lui deplaire\nah! pourquoi donc a-t-il passe ?\n\nil a regarde ma fenetre\nil n'avait pas l'air trop presse\nhelas ! il m'aime encore peut etre ...\nmais pourquoi donc est-il passe ?|923
Adrian Păunescu|Dragoste în fân|Să mergem amândoi la strâns de fân\nȘi soarele să ne lucească-n coasă,\nDin când în când, în urmă să-ți rămân\nCa să te văd aprinsă și frumoasă.\n\nPe fondul verde să te decupezi,\nUn fel de nimfă cu picioare brune,\nȘi-n patima magneticei amiezi\nEu să îmbrățișez ce nu pot spune.\n\nAcolo unde nu mai e cuvânt\nȘi sângele începe brusc să fiarbă,\nSă cad asupra ta ca trunchiul frânt\nȘi-n dragoste să ne-mbrăcăm în iarbă.\n\nȘi să miroși a soare și-a trifoi,\nȘi să te-ntorci în paza umbrei mele,\nȘi să simțim tot cerul peste noi,\nȘi gărgărițe clinchetind pe piele.\n\nȘi leneș scuturându-ne de fân\nSă trâncânim un soi de amănunte,\nDin cele ce pe buze mai rămân\nCând se arată ploaia dinspre munte.\n\nȘi să uităm și noi, într-adevăr,\nDe forma noastră peste clăi rămasă,\nIar tu să-ți aranjezi zburlitul păr\nPrivindu-te în luciul blând de coasă.|2253
Marin Sorescu|Precauție|M-am îmbrăcat c-o armură\nFăcută din pietrele ce-au rămas\nDupă ce a trecut apa.\n\nMi-am pus o pereche de ochelari\nIn ceafă,\nCa să pot vedea numai\nCu mintea de pe urmă.\n\nMi-am protejat\nMâinile, picioarele, gândurile,\nNelăsînd nici un loc liber\nCare să poată fi atins de mîngîieri,\nOri de alte otrăvuri.\n\nChiar inima din piept\nMi-am acoperit-o cu o carcasă\nDe broască țestoasă\nCe-a trăit 800 de ani.\n\nCând totul a fost gata\nI-am răspuns tandru:\nTe iubesc.|2632
George Topîrceanu|Icoanei|Împins mereu către păcate\nUn suflet trist mi-au dat părinţii —\nBolnav de dorul clipei moarte\nŞi ars de flacăra dorinţei.\nDar tu mi-ai luminat de-a pururi\nAl nopţilor convoi tăcut,\nIcoană scumpă, — şi cu tine\nMi-ai dus norocul în trecut.\n\nLa tine-şi caută, sfioase,\nUn adăpost în clipe grele,\nSperanţele mângâietoare\nŞi toate visurile mele...\nUşoare zboară către tine,\nCum zboară fluturii uşori\nSpre floarea tăinuită-n umbră,\nSpre cea mai dulce dintre flori...\n\nTu, cea dintâi, mi-ai dat putere\nSă sfarm zăgazurile minţii\nCând mi-ai sădit în piept ispita,\nFiorul tainic al dorinţei.\nŞi coborând în ochii-mi tulburi\nAdânc, privirea ta de sfântă,\nMi-ai dat belşug de viaţă nouă\nŞi iubitoare mi-ai zis: cântă!...\n\nAcum sunt singur. Eşti departe,\nNepreţuita mea comoară...\nDar vii în ceasul mut al serii\nCând liniştea din cer coboară,\nŞi văd cum genele plecate\nÎn tremur necurmat le mişti,\nÎntunecând surâsul gurii\nCu noaptea ochilor tăi trişti.\n\nZadarnic pizma altor inimi\nNe-a despărţit atâta vreme,\nCă ochii nu mai vor să plângă\nŞi gura uită să blesteme:\nSimt umbrele ce mă-nconjoară\nCă nu m-apasă atât de greu\nCând luminezi, icoana scumpă,\nAltarul sufletului meu...|705
Alexandru Macedonski|Legenda Siminocului|Pământul se cutremurase, \nȘi cerul se întunecase, \nChristos pe cruce răstignit, \nÎn Domnu', sufletu-și-l dase \nȘi-ntre tâlhari sta pironit. \n\nCatapeteazma, sfărâmată, \nZăcea-n biserica bogată, — \nBiserică de cărturari!... \nIar cum fu noaptea-naintată, \nÎl coborau dintre tâlhari! \n\nAtunci apostolii veniră \nÎn taină-adâncă de-l jeliră, \nȘi cum îl duseră-n mormânt \nO piatră grea rostogoliră \nPe-nvățătoru' lor cel sfânt! \n\nDar Maica-Precista, rămase, \nȘi cum pe piatră s-așezase, \nPlângându-și plânsul ei amar, \nDin steiu, zări că-n grabă dase \nO mică buruiană-afar'! \n\nȘi lacrămile ce-o stropiră, \nAtât de repede-o sporiră \nCă-și dete rodul ei pe loc \nȘi florile i se numiră \nDe-atuncea, flori de Siminoc. \n\nIar dându'-și rodu, Siminocul, \nȘ-a treia zi având norocul \nDe-a-mpodobi mormântul gol, \nDe-atunci rămase în tot locul \nAl nemuririi sfânt simbol!|135
Mateiu Ion Caragiale|Aspra|Nimic nu o-mblânzeşte, nimic nu o-ncovoaie,\nAni are peste sută şi multe-a pătimit:\nTot neamu-i, soţul, fiii, de sabie-au pierit,\nDar n-a putut durerea s-o frângă, nici s-o-nmoaie.\n\nŞi fără preget luptă, împilă şi jupoaie;\nEa taie-n carne vie şi sufletu-i cernit\nCu toată răzbunarea e tot nemulţumit -\nAşa cumplit o arde năprasnica văpaie\n\nA urii. Iar când noaptea l-a candelii lumină\nBătrâna ce veghează, stingheră şi haină,\nTrecutul răscoleşte, din ochi îi dau scântei.\n\nNu plânge, dar veninul o-nnăbuşe, greu geme,\nAfară urlă vântul şi peste capul ei\nPogoară stoluri negre de groaznice blesteme.|3451
Nichita Stănescu|Laudă omului|Din punctul de vedere-al copacilor,\nsoarele-i o dungă de căldură,\noamenii — o emoție copleșitoare…\nEi sunt niște fructe plimbătoare\nale unui pom cu mult mai mare!\n\nDin punctul de vedere-al pietrelor,\nsoarele-i o piatră căzătoare,\noamenii-s o lină apăsare…\nSunt mișcare-\nși lumina ce-o zărești, din soare!\n\nDin punctul de vedere-al aerului,\nsoarele-i un aer plin de păsări,\naripă în aripă zbătând.\nOamenii sunt păsări nemaiîntâlnite,\ncu aripi crescute înlăuntru,\ncare bat plutind, planând,\nîntr-un aer mai curat — care e gândul!|1450
Nichifor Crainic|Scrisoare|Pe unde-au fost cocorii se revărsară corbii.\nEu tot mai știu poteca bătută de-amândoi;\nScântei de amintire mocnesc în spuza vorbii —\nUn pom își lăcrimează cele din urmă foi.\n\nCu noi pe nesimțite s-au prăbușit frunzare,\nȘi e o destrămare și un deznodământ\nCă visul, o nălucă de ceață, piere-n zare\nȘi sufletul, cu ploaia, s-absoabe în pământ.\n\nSunt pânză de paianjen pe depărtări deșarte.\nSurpările din lume cu zburături m-ating\nCărbuni aprinși prin neguri, ce cad în ape moarte,\nCad stelele din urmă și-n gândul greu se sting.|1279
Radu Stanca|Cupa|De pe-o zi pe alta-mbătrâneşti\nNu cu săptămânile, cu anii.\nCa o cupă suptă în pierzanii\nDintr-o dată simţi că te goleşti.\n\nPărul vechi cu care te-ai culcat\nSeara, dimineaţa este altul.\nAi făcut pe negândinte saltul,\nSingur nu-nţelegi ce s-a-ntâmplat.\n\nTotul a fost brusc, neprevăzut,\nCupa s-a ciocnit şi-acum e spartă.\nŞi prin trupul tău, ca printr-o poartă,\nPeste noapte doi s-au petrecut.\n\nDoi drumeţi setoşi care-ar mai bea\nCupa ce stă-n ţăndări la o parte,\nUnul vine repede din moarte,\nCelălalt se-ndreaptă-ncet spre ea.\n\nN-are nici un rost să-ţi mai sporeşti\nCasa, acareturile, banii.\nNu cu săptămânile, cu anii,\nDe pe-o zi pe alta-mbătrâneşti.|1842
George Tutoveanu|Se roagă|Pe culmea pleșuvă, de stânci atârnat,\nCa strajă-a credinței, un schit solitar,\nCu glasu-i de-aramă se roagă la cer,\nȘi zările cântă melodic și clar.\n\nCu grai de-nchinare, un imn rugător\nÎnalță spre bolta spuzită cu stele,\nAdâncul pădurii și-al apelor zvon\nȘi florile-n luncă se roagă și ele...\n\nAscult, și ca-n vis mă cuprinde\nUn farmec adânc, negrăit...\nCu glasul de clopot se pierde\nȘi sufletu-mi spre infinit.|2972
Adrian Păunescu|Capodoperă de minus|De-un timp încoace sângele mă-nșeală\nNu-l pot reține să se stingă-ncet,\nÎmi amintesc de tine, te regret\nCa-ntr-o convalescență, după boală.\n\nȘi nu-ți mai sunt bărbat, ci doar poet,\nIubirea mea din morți nu te mai scoală,\nA devenit, cumva, impersonală,\nAș spune chiar că te iubesc secret.\n\nProbabil, reușești, întâia oară,\nÎn viața ta să duci la bun sfârșit,\nO nebunie ce ți-a năzărit\nȘi care naște, cea din urmă oară,\nHimere ce-s, așa cum sunt, dar și nu-s,\nAceastă capodoperă de minus.\n\n27 iunie 2004\n\n(Lehamite, 2005)|4411
George Coşbuc|Dintr-o poveste|Port străin şi cărţi străine,\nTot ce din străini ne vine;\nA ne-ntrece cu ocara\nŞi-a batjocori mereu\nOri hulind pe Dumnezeu\nŞi nesocotind bărbaţii\nCare ne ridică ţara,\nOri umblînd ca apucaţii\nSă ne batem vecinic pieptul:\nDe-am fi oricît de nemernici,\nSă ne credem toţi puternici,\nToţi cu cap şi toţi cu dreptul\nDe-a fi călcători de lege\nŞi-ntr-un sat fără de cîni:\nAstea sunt deocamdată\nVoi, iubiţii mei români,\nMarfa cea mai căutată.\nO, dar nu te-nspăimînta:\nNu la noi, se înţelege,\nCi-ntr-o ţară-ndepărtată\nSub pămînt, pe undeva.|640
George Coşbuc|Păstorița|Umbre mari răsar pe cale,\nZiua moare după culmi;\nDe pe coastă, pe sub ulmi,\nSe scoboară mieii-n vale.\nObosit și blând popor!\nȘi cântând, pășește-agale\nO copilă-n urma lor.\n\n- „Noapte bună, soare sfânt,\nPână mâne! Noapte bună\nMâne iar vom fi-mpreună,\nTu să râzi și eu să cânt.\nMâne până-n zori te scoală,\nAdă flori de-argint în poală\nȘi le-așterne pe pământ!”\n\nȘi, murind, întinerește\nSoarele de dragul ei,\nȘi-o cunună de scântei\nEl prin păr i le-mpletește:\n- „Mâne dacă n-oi veni,\nPăru-n apă ți-l privește,\nDor de mine de-ți va fi!”\n\nȘi-i va fi de soare dor!\nMâne blonda păstoriță,\nDespletind a ei cosiță\nToată ziua la izvor,\nVa privi cu drag la plete\nPline de-aur ce i-l dete\nSoarele ascuns sub nor.|2918
Veronica Micle|La un portret|Ma pierd uitandu-ma la tine\nCuprinsa ca de-un farmec sfant,\nSi-n sufletul meu iar revine\nDorul ce-avui pe-acest pamant.\n\nSi c-un amor peste masura\nDezmierd frumosul chip al tau,\nSi uit c-a fost intre noi ura,\nSi uit de cate sufar eu.|2043
Lucian Blaga|Timp fără patrie|Timp fără patrie: rîu fără ape,\nsecetă-n albie și subt pleoape.\nTimp fără patrie: inimi învinse,\nvîrste nerodnice, cugete stinse.\nTimp fără patrie: sură poveste,\nvuiet de cetină neagră pe creste.\nTimp fără patrie: țărîni nentoarse,\nzboruri defuncte și suflete arse.\nTimp fără patrie: stingere-a torței,\nboltă neprietenă, clopot al sorții.\nTimp fără patrie: dragoste-amară,\nroiri tînjind după raiuri și ceară.\n\n(Viața românească, XXI, nr.1)|1004
Nichita Stănescu|Ai văzut vreodată...|Ai văzut vreodată vreo pasăre\ns-o usture aerul pe care-l zboară?\nCrezi tu, iubito, că peştele\nse zgârie de apa lui sărată?\n\nPutem noi doi să credem oare\nmirosului că nu se simte bine în nări?\nPoţi tu, obositor să crezi că fără mine\nai naşte un răsărit de stea?\n\nHaide, ne face pe piele băşici\nbehăitul caprelor pe care le mulgem.\nVrei tu să rămânem flămânzi?\nSpune da, şi rămânem.|3488
Radu Gyr|Tăcem din gură|Din tot, ne-a mai ramas aieve,\nacest zid grav, aceste dreve.\nCrunt ferecati in piatra dura\ncu pumnii stransi, tacem din gura.\n\nTacem, parc'am tacea de veacuri\nca niste funduri vechi de lacuri.\nSi ferecat in bezna sura,\nde mii de ani, tacem din gura.\n\nEi: ziduri, lanturi, temnicerii,\nnoi, numai cremenea tacerii.\nEi, biciuri cu batai si ura,\nnoi, urias inghet pe gura.\n\nDeasupra vremii si genunii,\ntacem ca spinii si taciunii.\nTacem ca lama de custura,\ntacem mereu, tacem din gura.\n\nNe linge frigul pe ciolane,\nei, foame, cuie si ciocane\nsi orice zi e-o muscatura.\nScrasnind din dinti, tacem din gura.\n\nTacem ca lacatul pe use,\ntacem ca focul sub cenuse,\ntacem... dar noaptea sub celule,\nvuiesc torente nesatule.\n\nUn zgomot bubuie departe,\nse darmã parca ziduri sparte\nsi parca lanturi cad in zgura.\nNoi asteptam, tacem din gura.\n\n(Inchisoare Aiud)|1821
Marin Sorescu|Cartea morţii|Semnează distrat\nÎn cartea morţii.\nCartea vieţii a fost\nRidicată discret adineauri,\nŞi arsă cu flacără mică\nÎn faţa casei.\n\nCine a vrut să se uite\nS-a uitat descoperindu-şi capul.\n\nSângele s-a întins puţin pe pagină,\nÎngerul îndoliat pune sugativa.|2562
Marin Sorescu|Pricina|Mi s-a omorât timpul,\nOnorată instanţă.\n\nCând mă întorceam eu voluntar\nDin război,\nAm băgat de seamă\nCă timpului meu îi fuseseră amputate\nInima, gura şi fruntea.\n\nDar nici aşa nu mi l-au lăsat în pace,\nL-au pus să facă zile-chin, zile-lacrimi, zile-maşină, zile-bou,\nO mulţime de lucruri\nCare nu-l interesau.\n\nApoi au început să experimenteze pe el\nFel de fel de otrăvuri —\nTristeţe, necazuri —\nParcă aşa le zicea.\n\nLovitura de graţie i-a fost dată în cap\nCu o bucată de destin\nDe esenţă tare.\n\nIertaţi-mi expresia,\nDar asta n-a fost viaţă!\nDe atunci, iată, am pierdut şi jumătate din moarte\nAşteptându-mi rândul la coadă,\nCa să v-aduc la cunoştinţă pricina mea,\nAici,\nLa judecata de apoi.|2633
Vasile Alecsandri|Cântec ostăşesc|Român verde ca stejarul,\nRâd de duşmani şi de moarte!\nSă-mi trăiască armăsarul\nŞi prin glonţi să mă tot poarte!\n\nSai, voinice, şi nechează\nAger, falnic ca un zmeu,\nCăci am inimă vitează\nŞi credinţă-n Dumnezeu!\n\nCât mi-a sta mâna voinică\nPe-a mea pală ostăşească,\nN-aibă grijă de nimică\nŢara mea cea românească!\n\nSai, voinice, şi nechează\nAger, falnic ca un zmeu,\nCăci am inimă vitează\nŞi credinţă-n Dumnezeu!\n\nCu-al meu suflet, cu-a mea pală,\nCu-al meu şoim albit de spume,\nÎn duşmani vom da năvală,\nDe s-a duce vestea-n lume!\n\nSai, voinice, şi nechează\nAger, falnic ca un zmeu,\nCăci am inimă vitează\nŞi credinţă-n Dumnezeu!|4252
Alecu Donici|Fierul și argintul|Nu ai cuget, ești un rău!\nTu te-ai făcut ciocan, tu te-ai făcut ilău.\nȘi-n mine bați fără cruțare!\nAu doară ai uitat, că noi chiar din născare\nTot de un neam suntem;\nCă noi alăturea în munți ne-nființăm?\nAșa țipa la argintari\nSub loviture tari,\n\nArgintul prelucrat de-a fierului unelte.\nIar fierul au răspuns argintului aceste:\n\n— Te mângâie, vecine!\nȘi întru suferinți ia pildă de la mine.\nTu încă ai noroc;\nIar pe mine, scos din foc,\nȘi mai cumplit mă bate,\nTot fierul, al meu frate!|64
Adrian Păunescu|Proiect al primului capitol din testamentul lui A.P|Pe aer testamentul cu buzele mi-l scriu,\ncât încă nu-s în comă, cât încă mi-este bine,\ndoresc să se împartă între copii şi tine,\nîntreaga amintire de când eram om viu.\n\nAverii mele brute mai grabnic daţi-i foc,\nvedeţi că-i infectată de-un fel de gust al ciumii,\ndupă sfârşitul nostru vine sfârşitul lumii,\nnoi, pătimit, poetul de moarte şi noroc.\n\nMai scriu aici ca banii găsiţi prin buzunare\nsă-i îngropaţi cu mine ca semn că îi detest\nşi ca un ultim, tragic, orgolios protest\nal celui care suntem, în locul de uitare,\n\nsă m-aşezaţi în groapă cu spatele spre est,\ncu tot pămăntu-n faţă, cu lumea în spinare.\n\ndin Manifest pentru sănătatea pământului|2396
Traian Demetrescu|Ironie|În fundul unui vechi sertar\nPăstram scrisorile Mariei;\nLe-am recitit deunăzi iar,\nŞi râs-am râsul ironiei.\n\nÎn toate-acele vorbe, una\nSuna mai fără de-nţeles,\nŞi ea se repeta mai des,\nEra cuvântul: totdeauna!|1922
Ilarie Voronca|Chiromancie|Dacă palmele mele mângâie cu iubire\nUn chip sau un fruct sau profilul unui izvor,\nAceste conture se obişnuiesc cu liniile mâinilor mele\nEle sunt ca seva în nervurile frunzelor.|3011
Adrian Păunescu|Noi între noi|Sînt munți între mine și tine\nȘi ceață și tulbure cîmp,\nPlantații de cumpeni absurde\nȘi dansuri greoaie de plumb.\n\nȘi chiar de n-ar fi toate-acestea,\nNoi tot nu am fi fericiți,\nZadarnic uzezi telegraful\nȘi semnele dulci îmi trimiți.\n\nCă sînt între tine și mine\nNu numai toți munții cu nu,\nCi eu mă opun ție însăți\nȘi ești împotrivă și tu.\n\nPierdută la marginea toamnei,\nAbia mai tresari în ecou,\nVeni-vor adînc să te-ngroape\nNinsorile Anului Nou.\n\nSînt munți între mine și tine\nȘi cred că nu-i cale-napoi\nIubito-ntre tine și mine\nRămînem de-a pururea noi.\n\n(Manifest pentru mileniul trei, 1986)|4535
Mihai Eminescu|Tu cei o curtenire...|Tu cei o curtenire\nÎn glumă — și dorești\nSă-ți spun a mea iubire\nÎn versuri franțuzești.\n\nDar eu sunt melancolic\nȘi nu știu să răspund.\nNu pot să-mbrac în glume\nO taină ce ascund.\n\nTu râzi și-ți razemi capul\nDe umăru-mi încet,\nȘi-n ochii mei îmi cauți,\nVicleano, așa cochet.\n\nTu vezi că în iubire\nNu știu ca să glumesc;\nNu-ți pare oare bine\nC-atâta te iubesc?|1228
George Coşbuc|Din carnetul unui poet simbolist|Fragmente selecte\n\nO, rimă, Muza mea! O, rimă!\nA! pentru-o rimă-aş face-o crimă:\nDe fac crima,\nEu fac rima!\n\nDe ce mă tragi tu de păr, tată,\nCând mama, vai! e depărtată?\n\nO! Lina mea-i săracă\nPribagă Messalina!\n...Ei şi?... ce-mi pasă dacă\nMă bagă mesa Lina\n\nA! de n-aş fi fost un laş,\nMă jur pe lira mea că l-aş...\nO! dar niciodată n-aş...\nNu c-aş fi laş!... sunt fin, mi-e naş!\nCu lumea trebui a fi fin:\nNu mi-ar fi naş — nu i-aş fi fin!|639
Nichita Stănescu|Despre starea de zbatere|Ca şi cum un tăiş superior\nmi-ar fi despărţit norii de vârfurile munţilor,\naşa se zbate trupul meu uriaş, decapitat,\nlăsându-şi pe cer capul fugitiv.\n\nNu poate să moară deşi nu mai ştie\nceea ce pentru el, odinioară, a fost viaţă.\nContempla ochiul de sus\ntrupul de jos şi în zbatere\nDin văgăuna gâtului ţâşneşte\nun stol de păsări ciripitoare şi verzi\nMâna îşi înfige ghearele\nghearele lungi cât un taur fiecare în parte,\nmâna îşi înfige ghearele\nîn miraj\nOchiul suspendat priveşte\ndeznadăjduita zbatere.\n\nCorabia de carne prinsă în furtună\nnu se scufundă niciodată\nAjută-mă catedrală frumoasă\nvăzută de mine în alt oraş\nBate cu clopotele tale\ndezordonată clipă.\nMă rog la tine frumoasă catedrală\ntu, care eşti în alt oraş,\nfă să se verse peste mine\nbunătatea liniştii\nNici o diferenţă nu este între trupul acesta\nşi trupul oricărui fluviu\ndecapitat dintr-o dată de delta\ncea vorbitoare.\nAjungă la tine frumoasă catedrală,\ncârdul de păsări roşii\ncare urlând, croncănind, chihotind\ndin gâtul retezat - se ridică la cer.\n\nPrimeşte-le catedrală frumoasă\npe limba clopotului tău, primeşte-le\nAjută-mă catedrală frumoasă,\nvăzuta de mine în alt oraş\nDă-mi liniştea, catedrală frumoasă,\nşi altfel de moarte.|3532
Adrian Păunescu|La plecarea lui Marin Sorescu|Şi-mi vine să plâng şi să strig,\nPutem liniştiţi înnopta,\nDucându-mi la frunte o mână,\nTăcerea ne este deplină.\n\nSe face teribil de frig\nŞi noaptea aceasta e grea,\nÎn literatura română\nCă ni s-a mai stins o lumină.\n\nŞi, vai, incapabil am fost,\nSpre ceruri neutre mai strig:\nS-ajung, într-o seară, la tine,\nDaţi moartea, daţi moartea afară!\n\nÎn ultimul tău adăpost\nE noapte, e umed, e frig,\nSă-ţi dau bună seara, Marine.\nÎn cărţi, în lumină şi-n ţară.\n\nŞi totul era sub control,\nDeodată, vedem îngroziţi\nŞi veşti, parcă, totuşi, mai bune,\nCuvinte şi vieţi suprapuse.\n\nUitasem că, singura-n rol,\nAi scris şi o carte „Tuşiţi”,\nDoar moartea nu ni se supune.\nTe-ai stins, începând cu o tuse.\n\nŞi, iată, aud că te-ai dus,\nÎn piept, simt o stare de rău,\nRăpus, pân'la urmă, de boală,\nŞi ochii îmi ard pentru tine.\n\nTu, tragicul nostru surâs,\nŞi singur e sufletul tău\nCu opera ta genială.\nPe-un fir de păianjen, Marine.|2322
Marin Sorescu|Povară|O carte mică,\nN-am luat cu mine\nDecât o carte subţire,\nAşa, ca o frunză.\nAşa, ca o viată de om.\n\nM-am gândit c-o să mă doară spinarea.\nC-o să mă doară numele\nCare-o va căra.|2629
Benjamin Fondane|Reverie|O, cât aş vrea, în calm, să mor pe dună,\nSpre largul leneş al Mediteranii,\nCând asfinţitu-ntunecă platanii\nŞi noaptea creşte albă pe lagună.\n\nS-ascult vuind din volburi de genună\nCetăţi în clocot, clopote, litanii;\nCând Atlantide mucede şi stranii\nÎşi profilează stârvurile-n lună.\n\nS-ascult, agonic, vuiet de gondole\nŞi brusc — în ritmul lent de barcarole,\nSirenele să-şi fluture năframa.\n\nÎn vraja caldă-a notelor rebele,\nCa un copil naiv — să nu-mi dau seama!\nŞi să m-arunc în mare după ele.|267
Radu Gyr|Rondelul unei ghitare sparte |Ghitara spartă zace-n cui,\nar vrea și nu ceva să spună,\ndar azi, sub colbul ce se-adună\nn-o-ncearcă mâna nimănui.\n\nRar, pică-n ea un strop de lună\nsau doarme un șoarece mai șui.\nGhitara spartă zace-n cui,\nar vrea și nu ceva să spună:\n\n— Hei, parcă numai eu n-am strună,\ndar fără coarde sunt destui\nși, totuși, cântul lor răsună...\nAr vrea și nu ceva să spună, —\nghitara spartă zace-n cui.|4012
Costache Ioanid|Ce drum !|Ce drum sub zari de peruzele!\nCe vis de ne'nteles pribeag!\nsa mergi cu ochii catre stele,\nprivind cum una dintre ele\nti-arata calea spre Cel Drag!...\nsa simti ca zbori printre planete\ndeasupra vailor pustii,\ndeasupra lumilor deserte\nspre ingerestile concerte,\nspre vesnicele simfonii!\nsa vezi o stea sub bolti senine\nvenita din nemarginiri\nca sa te cheme chiar pe tine\ndin lumea asta de suspine\nin tara vesnicei iubiri!\nsi-apoi sa te-nfiori deodata,\nprivind c-un simtamant suprem\ncum steaua s-a oprit si, iata,\nacum lumina ei ti-arata\nun Prunc divin din Betleem!|410
Magda Isanos|Amiază|Nu știu ce-a fost mai demult.\nAm uitat. Din trecut m-am ales\nca să fiu singură, ca să te-ascult\nînainte de-amurg si cules.\n\nCu fiecare lucru, azi știu,\nmă-nrudesc și de zarea mea țiu.\nRevolta s-a făcut surâs, durează\naceastă plină, fără greș amiază.\n\nCe-a fost mai demult am uitat.\nPoate-am dormit și-am visat.\nÎn bulbii de morcovi și cepe\ne încă un vis care-ncepe.\n\nÎn toate-i prea multă lumina.\nSoarele l-as culege cu mâna.\nDar pân' la urmă eu voi fi cules\nși voi cădea în întunerec des.|3411
Radu Gyr|Sarutul|Cum, sus, in pisc, ne-nlantuie sarutul\nori in prapastii oarbe ne scufunda,\nnu stim de strange-n cupa lui rotunda\nsfarsitul unui cer sau inceputul.\n\nAdanci milenii poate ne inunda,\npoate-n genuni ni se dizolva lutul,\nse naste-un ev, se-ntuneca trecutul,\nsau timpul vast se rupe de secunda...\n\nCe scari de-argint ne duc spre-nalte zone,\nin pulbere de sori sa ne transforme?\nTu capeti chipul limpezii madone,\n\neu, trup de zeu al boltilor enorme;\nin noi tresar paduri de anemone\nsi-ntaia oara lumea prinde forme.|1812
Nicolae Labiş|Cântec ursuz|(Încep să urăsc figurile de stil)\n\nDimineața când soarele e roșu\nPoeții bat ca pinguinii, din aripa cântecului.\n\nCând zboar-o frunză moartă din copac\nPoeții plâng cu fruntea pe viole,\nNoi însă, cei ursuzi, pășim tăcând\nȘi ni-i rușine să cântăm așa.\nE totul plin de cântece comune,\nIar noi nutrim un vis cu mult mai dur.\nSimțim în noi un suflet rotund precum pământul\nȘi uriaș, rotindu-se spre est,\nCu crăpături cât groapa din Pacific\nȘi cu asprimi de Alpi și Everest.\nNi-l sprijinim pe creștet ca în păgâne mituri,\nMândri că-i greu și monolit,\nDar astupăm, ferit de ochii lumii,\nSpărturile și negrii lui cu chit.\nCe drept au alții să-mi privească\nGrotele sufletului meu?\nPerfect rotund e mai sublim -\nDecât să stilizam simțiri închipuite\nIntoxicați de fumul de tutun,\nToți oamenii ajung la o vârstă\nCând își spun ultimul lor cuvânt.\nMoartea inumană și egală\nScutește omenirea de artificii inumane.\nDeci ne-ndreptăm rațional, supus,\nSpre ultimul cuvânt ce-aveam de spus\nȘi decât toate-n viață-i mai presus\nS-ajungem pân-acolo.|1625
George Tutoveanu|Și nu gândești|Tu cânți, privighetoare, cânți,\nAdâncul zărilor frămânți,\nȘi spui de dor și de iubit\nAcum, în codru-ntinerit,\nȘi spui de dragoste și dor\nDe tulburi apa de izvor,\nDe-mprăștii frunzele pe jos,\nDe-aprinzi huceagu-ntunecos…\n\nȘi nu gândești că-n glasul tău,\nTrimis din cer de Dumnezeu,\nÎn glas de flăcări și tumult,\nEu nici n-aud și nici n-ascult,\nDin taina vremilor de ieri,\nChemarea mândrei primăveri,\nCi doar suspinele de vânt\nPierdute-n margini de pământ…\n\nZadarnic spui și de iubit\nAcum, în codru-ntinerit.|761
Vasile Alecsandri|Imn lui Ştefan cel Mare|"La poalele Carpaţilor,\nSub vechiul tău mormânt,\nDormi, erou al românilor,\nO! Ştefan, erou sfânt!\nCa sentinele falnice\nCarpaţii te păzesc\nŞi de sublima-ţi glorie\nCu secolii şoptesc.\n\nCând tremurau popoarele\nSub aprigii păgâni,\nTu le-apărai cu braţele\nVitejilor români.\nCu drag privindu-ţi patria\nŞi moartea cu dispreţ,\nMăreţ în sânul luptelor,\nŞi-n pace-ai fost măreţ.\n\nÎn cer apune soarele\nStingând razele lui,\nDar într-a noastre suflete\nÎn veci tu nu apui!\nPrin negura trecutului,\nO! soare-nvingător.\nLumini cu raze splendide,\nPrezent şi viitor.\n\nÎn timpul vitejiilor,\nCuprins de-un sacru dor,\nVisai unirea Daciei\nCu-o turmă ş-un păstor;\nO! mare umbră-eroică,\nPriveşte visul tău:\nUniţi suntem în cugete,\nUniţi în Dumnezeu.\n\nÎn poalele Carpaţilor,\nLa vechiul tău mormânt,\nToţi în genunchi, o! Ştefane,\nDepunem jurământ:\n""Un gând s-avem în numele\nRomânului popor,\nAprinşi de-amorul gloriei\nŞ-al patriei amor!"""|4263
George Topîrceanu|Ceasornicului meu|Ce, — iar ai aţipit?... Ruşine\nCă porţi blazonul de „patent”!\nTe ţiu, de-o lună, eu pe tine\nCu mersul vremii în curent.\n\nMaşinăria ta perfectă\nCunoaşte ordinul legal\nŞi-n fiecare zi respectă\nRepaosul... duminical.\n\nDar poate laşi necontrolate\nSă curgă clipele în haos, —\nCă ai şi tu nevoie, frate,\nDe linişte şi de repaos.\n\nEşti surmenat şi tu pesemne\nCa şi stăpânu-tău, săracul!\nCe lege poate să te-ndemne\nSă baţi necontenit tic-tacul?...\n\nEşti „atacat”, cu siguranţă.\nDeci, câtă vreme pulsu-ţi bate,\nTe duc la munte pe vacanţă, —\n...La muntele de pietate.|686
Elena Farago|Furnica|O furnică duce-n spate\nUn grăunte jumătate.\n— Încotro fugi surioară?\n— Ia, mă duc şi eu la moară\nŞi-s grăbită, şi-s grăbită,\nCă m-i casa ne-ngrijită\nŞi mi-s rufele la soare\nŞi copiii-mi cer mâncare.\nCă la noi în muşuroi\nNu e timp pentru zăbavă,\nCă de n-am fi de ispravă\nAr fi vai ş-amar de noi.|540
Ion Minulescu|Banchetul meu|În cinstea plictiselii mele\nVoi da la noapte un banchet\nCu versuri,\nMuzică\nȘi poze plastice cu „stele”\nDe cabaret.\n\nVoi pune-n capul mesei pe poeți...\n(Poeții sunt nebuni inofensivi),\nÎn coadă pe dresorii de sticleți,\nȘi printre ei\nSimetric așezați\nCa vorbele cu tâlc dintr-o șaradă\nPe Bunii-Templieri, între bețivi,\nPe filozofii gravi între ratați,\nPe Muze-ntre femeile de stradă\nȘi lângă surdo-muți pe guralivi...\n\nBanchetul meu va fi un „fapt divers”,\nExpus a doua zi și comentat\nDe presă și de public (vai!...) invers\nDe cum aș vrea să-l dau cu-adevărat...\nDar cum va fi cu totul gratuit\nDe la-nceput și până la sfârșit,\nEu cred\nȘi sper\nC-atât mâncarea cât și băutura\nVor sătura complet literatura\nDe la „haos d”oeuvre”\nPână la „desert”.|3131
Gellu Naum|Ascunderea|Tot ce scriam era vocea ochiului meu închis în literele sale\nvedeam aureola ţipătului ei spectral\neram mut şi vorbeam\naceeaşi lumină mi se revărsa pe pleoape\nse revărsa din pleoapele tuturor\n\nde multe ori aşteptam să văd\nizvoarele care n-au dezertat\natâtea feluri de tăcere|4636
Nicolae Labiş|Lupta curajului|Pletele lui au crescut,\nPletele lui negre, puternice, s-au\nrevărsat pe ceafă,\nPrin pielea bronzată a braţelor lui,\nMuşchii şi vinele au început să-şi joace\nţesătura lor tare,\nBuzele lui au devenit aspre, roşii,\nfierbinţi,\nÎnfrigurând visele fetelor.\nSub oasele largi ale craniului lui,\nAu început să fâşâie fulgerile ideilor...\nUrechea lui a auzit tânguirile foamei,\nUrechea lui a auzit valsurile desfrâului,\nOchii lui au văzut oameni scheletici,\nOchii lui au văzut neoameni puhavi,\nDin ochii lui au izvorât\nLacrimi de milă şi de văpăi de mânie.\nDegetele lui au pipăit cătuşe de ocnaş,\nDegetele lui au pipăit brăţări de aur,\nDegetele lui s-au crispat\nDe tremurul milei şi de încordarea\nmâniei.\nEl şi-a întărit armele —\nBătăile inimii,\nVăpăile urii,\nFâşâitul fulgerilor,\nŞi a pornit la luptă,\nTânăr războinic cu pletele negre.\nA fost vestit de bubuitul tunului\nPe nava care purta numele răsăritului.|3709
Adrian Păunescu|Cineva mă ascultă|În veac cu putere ocultă\ndin zid cineva mă ascultă.\nCu cât mă coboară pe mine.\ncu-atât el mai mare devine.\n\nIubirea mi-o suge prin tuburi.\nmă simt răstignit pe șuruburi,\nce face cu mine nu-i veghea,\nel trage din zid cu urechea.\n\nAi zice că apără, poate,\npoporul de rău și păcate,\nde cei ce țin arme în liră\nde cei care mint și conspiră.\n\nDar nu, el ascultă orbește\npe om când acasă trăiește,\nne întra-n cearceaf și sub piele,\nîn creier de gânduri să-l spele.\n\nPrin mari, electronice unde\nîn ochi și în tălpi ne pătrunde,\nputere zeiască și oarbă\nel scris e şi-n firul de iarbă.\n\nAscultă fereastra deschisă\nși viermii urcând în caisă,\ncum gâfâie-n dragoste mirii,\nconcertul mărunt al pieirii.\n\nÎn veac cu poliție multă,\ndin zid, cineva mă ascultă.|4424
Adrian Păunescu|Definiție|De ce să mai învățăm litere,\ncând ne sunt suficiente cifrele\nîn această economie crescândă de piață?|4440
Nichita Stănescu|Muzica II|Muzica mă apropia de lucruri,\npunea un arc între mine şi ele\nşi puteam să cad de departe, din sfere,\nfără să-mi frâng nici un mădular,\nfără să-mi pierd nimic din putere.\n\nMuzica alegea din mine, ca un magnet,\nsentimentul arămiu, sentimentul violet.\nLe ridica în sus ca pe nişte fire\nde iarbă-n încolţire.\n\nŞi cine veghea putea să zărească\nun câmp arămiu, un câmp violet,\ndeasupra cărora se desface, încet,\nşirul nocturn al stelelor palid-albastre,\nsub care,\ntâmplă, lângă tâmplă,\ncoastă lângă coastă,\nse-mbrăţişară\nvieţile noastre.|1474
Gellu Naum|Discurs către pietre|Pe o cale ferată pustie le vorbeam pietrelor,\ncu un foşnet prelung seara cădea,\nceva se surpa printre crengi, se năruia\nîntr-o haotică geometrie.\n\nCalea ducea în patru direcţii diferite\npeste câmpiile grele ale cerului.\n\nMecanicul fuma liniştit, puteam alege locul,\nîl alegeam.\n\nAtunci se năştea în noi o aspră penitenţă,\nseara ne cădea părul, îl puneam deoparte,\ncu un foşnet prelung cerul cădea,\nceva se surpa în noi se năruia.|2516
Ioanid Romanescu|Dacă există un Dumnezeu|Când voi lăsa în urmă numai umbra\nnu spre moarte mă voi îndrepta\nci în brațele mamei mele\n\ncum astfel fiecare ajunge\nîn brațele celei ce l-a născut,\ncum însăși mama stă în brațele\nmamei sale care stă în brațele\nmamei sale care stă în brațele\nmamei sale...\nîmi închipui că dincolo e o lume visând\nîn brațele unei mame uriașe\n\ndacă există un dumnezeu\nnu poate fi decât femeie|3066
Nicolae Labiş|Cosma Răcoare|Noapte fluidă a tinereţilor\nCosma Răcoare saltă în şa\nSperie-n goană somnul ereţilor\nCosma Răcoare. inima mea .\n\nNegre răchitile-ncearcă să zboare\nCa noaptea asta ce va zbura\nDupă fierbintea, aprinsa vâltoare\nCosma Răcoare, inima mea .\n\nDoamna-l aşteaptă-n iatac cu hangerul\nPieptu-i e greu şi privirea i-e grea\nTrece prin pâcle, sfâşie cerul\nCosma Răcoare, inima mea .\n\nSpune năframo, spune oglindo,\nTropotu-i aspru când va-nceta\nCaută dragostea, nebănuind-o\nCosma Răcoare, inima mea .\n\nIată-l ajunge, zăvoarele-s sparte ,\nCade hangerul sunând pe podea ,\nCăci peste viaţă şi peste moarte\nCosma Răcoare, inima mea.\n\nDoamna-şi îndoaie braţele pline ,\nCosma Răcoare saltă în şa ,\nTrece spre zările zilei senine ,\nCosma Răcoare, inima mea.|3695
Emil Brumaru|Crini răi|Rodul săptămânii\nCade-n palma mâinii\n\nŞi mi-l iau, răi, crinii\nŞi mi-l duc departe,\n\nRoua mi-o desparte\nDe cântec şi carte,\n\nLumina mi-o plimbă\nPe-o uliţă strâmbă,\n\nFlaut schimbă-n drâmbă\nŢipând a ruşine,\n\nŞi-mi rupe din mine\nAripile fine...|2498
Dimitrie Bolintineanu|Domnul Mavrogheni|"Domnul Mavrogheni pleacă cu oştire\nŞi, chemând boierii, zice cu mărire:\n- ""Astăzi este timpul să vă războiţi\nŞi prin dalbe lupte să vă nemuriţi.\nCela ce roşeşte a trăi-n robie,\nCătre-o mândra moarte să-mi urmeze mie!""\nL-aste sfinte vorbe, vai! boierii-au râs!\nŞi cu ironie domnului au zis:\n- ""Portul nu ne iartă, doamne, a ne bate!""\nNobilă mânie sufletu-i străbate,\nDar frângându-şi dorul iară le-a vorbit:\n- ""Ce? în ţara unde viaţa a domnit\nAstăzi nu mai este nici un suflet mare\nCe să bată încă de neatârnare,\nPe câmpia unde numărau pe flori\nÎn trecut vitejii ageri luptători?\nNu mai e scăpare pentru ăst pământ!\nInimile voastre sunt un trist mormânt,\nUnde nici o floare nu mai înfloreşte,\nUnde nici o rază nu mai străluceşte!\nSă-mi aducă caii ăstor mari boieri,\nLor le dau eu ranguri pentru cavaleri!\nEi merg la bătaie, fără-mpotrivire,\nNumai lor se cade cinste şi mărire.""\nAstfel zice domnul trist şi abătut.\nÎnsă din mulţime iată au părut\nCăpitani de frunte, plini de vitejie,\nDe amorul ţării şi mărinimie.\n- ""În aceste locuri, deşi suferim,\nÎnsă pentru ţară mergem să murim!""\nEi plecară-ndată să se războiască;\nLa Tismana bate armia nemţească."|2833
Adrian Păunescu|Trei minus unu|Străin mi-e pe veci orice fel de confort,\nDin oricare bombă m-atinge o schijă,\nVai, sângele meu amurgeste de grijă,\nCoroană de lacrimi pe fruntea mea port.\n\nPărerea de bine-i părere de rău\nȘi voie nu dau minții mele să spere,\nAlbinele-aduc și otrava si miere,\nCu Ea plâng tristețea destinului Tău.\n\nCu Tine vorbesc hohotind despre EA,\nSuntem mioriticul, tragicul trio.\nCu tine fiind, pe ea n-o voi privi-o,\nDar fi-va de-a pururi în inima mea.\n\nȘi poate că eu mai curând aș cădea\nBolnav Cavaler de Neant și Adio.|2459
Alexandru Macedonski|Raze|Dacă raze de-astă dată voi s-adun cu-mbelşugare\nE că frunţile brăzdate de al grijilor făgaş\nSub a razelor coroană află-o sfântă alinare\nŞi să urle pasiunea nerozescului oraş.\n\nCerurile pentru mine nu mai pot să fie stinse,\nÎmi vând partea mea de lume pentru partea mea de cer,\nCătre ziua veciniciei zbor cu aripe destinse,\nŞi să mă strivească soarta sub călcâiul ei de fier.\n\nRazele de astă dată îmi vor fi îmbrăcămintea,\nTot ce am avut cu lumea de-mpărţit am împărţit.\nIar de-mi las în urmă corpul, e că-mi duc nainte mintea\nŞi să nu mă înţeleagă decât cine-a suferit.|149
Panait Cerna|Legenda unei stânci|Subt stânca fulgerată de la limanul mării,\nNu-i undă să nu ştie cuvintele pierzării;\nŞi numai aripi negre bat apele ce sună,\nNumai chemarea morţii răsare din furtună...\nO, soră a durerii, plăpândă fericire!\nCâte iubiri rănite de aspru vânt al jelii\nN-au suspinat, purtate de-a undelor rotire,\nNeisprăvitul cântec al vecinicei Ofelii!...\nVai, câţi nu-şi ispăşiră sub stâncile haine\nAmara nebunie de-a fi crezut în tine!\n\nPe-aici nu-şi poartă paşii, de groază muritorii,\nNici cerul nu-şi trimite, pe-aici, luminătorii,\nCăci, până unde geme al undelor război,\nApasă neguri grele, ca-n ziua de apoi,\nDe parcă marea poartă un vecinic văl cernit,\nJelind vieţi, pe care tot ea le-a mistuit.\n\nDar uneori se face lumină-n slava toată,\nDe pare c-ar surâde toţi îngerii deodată\nVăzduhul, tot, visează iubire, cântec, stele...\nŞ-atunci, înduioşată de zâmbetele firii,\nŞi-aduce-aminte marea de jertfele iubirii\nŞ-aprinde în adâncuri un cer şi pentru ele.|3798
Nichita Stănescu|Testament|Mă cirpesc cu vorbe, cu substantive,\nîmi cos rana cu un verb.\nNobile paleative\nde serv.\n\nÎţi scriu cu trupul meu viaţa\nşi mersul stelelor ţi-l scriu.\nVocala cea mai lungă este aţa\nîn care mortu-l cos, de viu.\n\nCăci trebuie să dăm şi mărturie,\naltfel nimica n-ar mai fi,\nîn dulce scriere târzie\nţinând alături morţii şi vii.\n\nTu ombilic din care curge\nvorbirea numai altor guri\nfără să ştim unde ne duce\nîn care dalbe viituri.\n\nÎncât nu ştim cine trăieşte -\ncuvântul poate, poate trupul.\nZâpada albâ Doamne, poate,\nsau urma-n ea, pe care o lasă lupul...|3665
Nichita Stănescu|Cine sunt eu? Care-i locul meu în cosmos?|"Fără mine nu se poate, dovadă că sunt.\nFără mine nu s-a putut;\ndovada e că m-am tras din mine însumi\nadică din acel mine care-a fost.\n\nEu sunt cel care nu se poate fără de el.\nEu sunt cel care nu s-a putut fără de el.\nEu sunt cel care a dat mărturie\npentru existenţa lui Dumnezeu.\n\nEu sunt cel care am dat mărturie\nde nonexistenţa lui Dumnezeu, pentru că\neu l-am făcut pe Dumnezeu vizibil.\n\nEu sunt făcut de Dumnezeu, pentru că\neu l-am făcut pe Dumnezeu.\n\nEu nu sunt nici bun nici rău\nci sunt, pur şi simplu.\n\nEu sunt cuvântul ""sunt""\nEu sunt urechea care aude cuvîntul ""sunt""\nEu sunt spiritul care înţelege cuvîntul ""sunt""\n\nEu sunt trupul absurd al lui ""sunt""\nşi literele lui.\nEu sunt locul în care există ""sunt""\nşi patul lui, în care doarme."|1387
Ion Luca Caragiale|Odă|Copilului — lui Amor sau Eros\n\nUmbli hoinărind prin lume\nca un orb, la ochi legat,\nŞi de câtă vreme-acuma\npe la mine n-ai mai dat !\nPrăpădeşti tu de pomană\npreţioasele-ţi săgeţi,\nSă te-alegi cu hulă numa\nde l-atâţi ingraţi poeţi ...\nTe-am vorbit eu rău vreodată ?\nvinovat cu ce ţi-am fost?\nDe mă horopseşti uitării,\ntu, copil frumos şi prost ?\nA ! de-ai ştii cum mângâi încă\nurmele unde-ai rănit !\nCu ce dor mi-aduc aminte\ncât atunci am pătimit !\nVino, crudule, cu pieptul\ngata dezvelit te-aştept ;\nNu cu una, dă cu două!\nsăgetează drept în piept !\nŞi pe maică-ta zeiţă,\njur că n-am să te hulesc :\nMai omoară-mă odată,\nsă mai simt că iar trăiesc !|847
George Bacovia|Sonet|E-o noapte uda, grea, te-neci afara.\nPrin ceata - obosite, rosii, fara zare -\nArd, afumate, triste felinare\nCa într-o crîsma umeda, murdara.\n\nPrin mahalali mai neagra noaptea pare...\nSivoaie-n case triste inundara -\nS-auzi tusind o tusa-n sec, amara -\nPrin ziduri vechi ce stau în darîmare.\n\nCa Edgar Poe ma reîntorc spre casa, \nOri ca Verlaine, topit de bautura -\nSi-n noaptea asta de nimic nu-mi pasa.\n\nApoi, cu pasi de-o nostima masura, \nPrin întunerec bîjbîiesc prin casa, \nSi cad, recad, si nu mai tac din gura.|628
George Topîrceanu|Din tren|Ca un val de cer senin\nPrins în volbură nomadă\nCurge vântul cristalin\nPe câmpia de zăpadă.\n\nFără urmă, fără ţel,\nGândul meu pierdut aleargă\nLa întrecere cu el,\nŞi se pierde-n zarea largă.|2934
Vasile Alecsandri|Gerul|Gerul aspru şi sălbatic strânge-n braţe-i cu jelire\nNeagra luncă de pe vale care zace-n amorţire;\nEl ca pe-o mireasă moartă o-ncunună despre zori\nC-un văl alb de promoroacă şi cu ţurţuri lucitori.\n\nGerul vine de la munte, la fereastră se opreşte\nŞi, privind la focul vesel care-n sobe străluceşte,\nEl depune flori de iarnă pe cristalul îngheţat,\nCrini şi roze de zăpadă ce cu drag le-a sărutat.\n\nGerul face cu-o suflare pod de gheaţă între maluri,\nPune streşinilor casei o ghirlandă de cristaluri,\nIar pe fete de copile înfloreşte trandafiri,\nSă ne-aducă viu aminte de-ale verii înfloriri.\n\nGerul dă aripi de vultur cailor în spumegare\nCe se-ntrec pe câmpul luciu, scotând aburi lungi pe nare.\nO! tu, gerule năprasnic, vin', îndeasnnă calul meu\nSă mă poarte ca săgeata unde el ştie, şi eu!|4259
Costache Ioanid|Nu-i singur Iuda vinovat|Nu-i singur Iuda vinovat\nDe sângele ce se dădu.\nNici marii preoţi, nici Pilat,\nCi lumea-ntreagă prin păcat!\nŞi eu, şi tu...\n\nNu drumul greu spre Golgota,\nNici biciul, când Isus căzu.\nŞi dacă crucea grea era,\nPovara noastră şi mai grea!\nŞi eu, şi tu...\n\nNu patru cue L-au pătruns,\nCând El pe cruce se-aşternu.\nCi noi, cu sufletul ascuns,\nCu mii de patimi L-am străpuns!\nŞi eu, şi tu...\n\nNu doar bătrânii cărturari,\nNu doar mai marii preoţi, nu!\nŞi noi am râs cu ochii murdari,\nSi noi suntem cei doi tâlhari!\nŞi eu, şi tu...\n\nŞi nu ostaşilor prin sorţi\nCămaşa albă Şi-o dădu.\nCi tuturor! Dar tu n-o porţi!\nŞi, fără ea, toţi suntem morţi!\nŞi eu, şi tu...\n\nNu doar în stânci, sub lilieci,\nNu doar sub lespede zăcu.\nCi L-am ascuns ca pentru veci\nSub piatra unor forme reci,\nŞi eu, şi tu...\n\nŞi-acum Isus cel condamnat\nAzi El te-ntreabă :”Da sau nu ?\nEşti tu sau nu eşti vinovat?”\nEu am spus da! Şi-am fost iertat.\nEu am spus da.\nDar tu ? Dar tu?...|421
Nichita Stănescu|Într-un zbor deplin|În cuibul zâmbitor\nla subţioara unu curcubeu\nstau puii ei de zgomot.\n\nM-a luat în plisc să mă ducă\nla suavele guri flămânde.\n\nOricât de uriaş ar fi un copil\nel e pur şi cosmic.\nOricât de matur aş fi\nşi de bine constituit\nîn temelia unor idei fixe,\nea, uriaşa pasăre, ştie\nce gustoasă pasăre sunt\npentru puii ei\ncare mă aşteaptă cu pliscurile deschise.\n\nMă aflu într-un zbor deplin\nîn larg văzduh.\n\nLăsaţi-mă să vin la copii!|1437
George Călinescu|Nova mihi apparuit Beatrix - II|Visând şezui la marginea pădurii\ncu inima de-a Ei dorinţă plină\ndeşi cu spaimă c-ar putea să vină\ncătam pe cer, încrezător, augurii.\n\nDeodată luna ochilor fu lipsă:\nrotindu-se pe negurile goale\nse mistui în roşii rotocoale\nca-ntr-o apocaliptică eclipsă.\n\nIzbindu-se aripi nemăsurate\nse-ntinseră pe pasări nevăzute\nşi se sbătură-n jurul meu ca sute\nde duhuri ale serii turburate.\n\nPădurea auzii cum se frământă\nbătută de-o lăuntrică furtună\ncum fundurile nepătrunse tună\niar ierburile şueră şi cântă.\n\nÎnsufleţite, trunchiurile grele\npărură că se smulg din rădăcini\nşi se târăsc troznind prin mărăcini,\nsă 'năbuşească duhurile rele.\n\nTăcând apoi şi foşnete şi plângeri\nse poleiră culmile ceţoase\nşi-n sunete de trâmbiţi glorioase\nprin rarişti se iviră oşti de îngeri.\n\nŞi-am tremurat ştiind c-o să apară albă\nmi-am strâns la piept mai arzătoare rana\npriviam la cer şi adorând: Osana\nstrigam spre-a constelaţiilor salbă.|4672
Ilarie Voronca|Balul coralilor|somnul presară rubine pe frunzele ochilor\ncum izbucnește deodată flacăra glasului,\nalbastră peste urna închisă în coaste,\ndin vegetația de umbre seva sângelui se ridică\npădurile sapă în curcubeie cascade,\nprin ferestrele mărilor intestinele pământului se arată;\nsunt pești cu aripele crestate în întuneric tăișuri\nca un ghem gura prin fibrele lungi de apă\nplantele șerpilor oscilează în anotimp nisipul,\nuneori balul coralilor în argint se deschide,\ncoacăze mărgăritarele și pe ramuri sunt globule de sânge,\narcușul rechinilor urcă pe violoncele de ape\ndin toamna adâncurilor aurul peștilor în frunză\nce bucle, meduzele cum se apleacă\nși ca șervețele de ceai marginea catifelată a peștilor torpile,\nun curent ca o mireasmă străbate falangele,\npe buzele de nămol sărutarea stridiilor,\nvietățile sunt atâtea funde în părul apelor,\nbureții mușcă umbrele se deplasează în adâncuri,\nca armate balenele și serpentinele algelor, se apropie\npeștii fosforescenți ca afișe luminoase.|3006
Vasile Militaru|Sase pui si-o biata mama|Mai de mult, o rândunica avea-n cuibu-i sase pui\nSi privea la ei sarmana, ca la chipul soarelui:\nDe cu zori pornea -sageata- cautând, pe deal si vai,\nHrana pentru puii sai\nSi-n iubirea-i nu odata\nS-a culcat ea nemâncata,\nDar destul de fericita ca nu s-a-ntâmplat nicicând:\nDintre pui, s-adoarma vre-unul ars de sete sau flamând,\nNici n-a fost mai mândra mama decât ea-ntre rândunici,\nCând vazu-ntr-o zi ca puii se facusera voinici,\nSi n-a mai avut odihna nici cât ai clipi, sub soare,\nPâna când, pe fiecare pui nu l-a-nvatat sa zboare,\nDar, când toti puteau sa plece încotro voiau sub slava,\nRândunica, istovita, a cazut în cuib bolnava\nSi cu ochii plini de lacrimi tinta-n ochii fiecui,\nZise celor sase pui:\nDragii mamii, eu de-aseara, simt în inima un cui:\nAripile greu ma dor\nSi nici vorba sa mai zbor...\nDumnezeu mi-a dat putere, - oricât am avut nevoi, -\nSa gasesc într-una hrana pentru voi...\nAstazi fiindca sunt bolnava, dragii mamii, se cuvine, -\nMari cum v-a facut maicuta, sa-ngrijiti si voi de mine\nSi ca nimeni dintre puii-mi sa nu simta ca mi-e rob,\nFiecare, sa-mi aduceti, zilnic, numai câte-un bob;\nAle voastre sase boabe milostive, ma vor tine\nPâna când o sa vrea cerul sa ma faca iarasi bine...\n\nAscultând cuvântul mamei, au zburat cei sase pui\nSi-au adus, vre-o sase zile, fiecare bobul lui...\nMai departe însa puii, - beti de-al slavilor înalt, -\nFiecare-având nadejdea ca-i va duce celalalt, -\nN-a mai dus nici unul bobul si, uitata mucenica,\nA murit atunci de foame cea mai sfânta rândunica.\n\nSi-a ramas apoi povestea trista, neluata-n seama,\nOrisicui ai sta s-o spui,\nCa o mama îsi hraneste:sase, opt sau zece pui,\nÎnsa zece pui, adesea, nu pot toti hrani o mama.|2011
Emil Botta|Craiul Amurg|Craiul Amurg, ucigașul macilor,\na scăldat câmpia într-o baie de sînge.\nL-am văzut cum ștergea spada\npe copacii care se porniră a plânge.\n\nPaserile din cuibul incendiat\nerau aripi din diamant și cărbune.\nȘi aruncau, săgeți, către ceruri\npriviri săgetătoare nebune.\n\nSingur în rădvanul negru trecem,\nși cum galopa năzdrăvanul murg!\nPe aleile pavate cu umbră, printre răcori,\nsuiam spre castelul Craiului Amurg.|569
Lucian Blaga|Cântecul vârstelor|Dragostele mele bune\ncum le-a măcinat pământul!\nCum pieriră pe sub iarbă\nfrumuseţea şi cuvântul!\nDragostele mele rele,\ncâte au căzut şi ele!\nDragostele bune, rele,\nce-a rămas sub glii din ele?\nŢărâna numai şi inele.|977
George Topîrceanu|Doamnei Ermosa Aftalion|O amintire, doamna mea,\nE ca un vag parfum de floare.\nCu cât te depărtezi de ea,\nCu-atât se-ntunecă şi moare.\n\nPe când imaginile vii\nRămân frumoase după moarte,\nCa nişte fluturi argintii\nFixaţi cu acul într-o carte.\n\nPrimeşte dar acest album\nÎn care-am aruncat pe pagini\nTristeţea zilelor de-acum\nTopită-n vesele imagini.|698
George Topîrceanu|Dedicaţie|Lira spânzurată-n cui\nCam de mult am părăsit-o,\nDe urâtul tău, iubito,\nŞi de dragul nimănui.\n\nDegetele-mi amorţite\nDe-abia lunecă pe strune.\nToate coardele sunt bune,\nDoar a' inimii-s plesnite.\n\nPentru tine, adorato,\nVreau să-mi cânt de azi încolo\nBucuriile-n tremolo\nŞi tristeţea-n pizzicato.\n\nŞi de s-o-ntâmpla ca tonul\nOri măsura să nu-ţi placă,\nVom întoarce patefonul\nŞi vom pune altă placă.|692
Radu Gyr|Doina de la Ciuc|Cade noaptea-n umbre sure\nși pe zarea dinspre Ciuc\niese luna din pădure\nca o cușmă de haiduc.\n\nStele-și scutură arginții,\naripi moi de vis se frâng\nși-n surghiunul suferinții\nochii pâlpâie și plâng.\n\nDorurile se adună\nși din lagărul amar\npleacă pe cărări de lună\nîn lungi dungi de chihlimbar.\n\nUnul fâlfâie și zboară\nla iubită sau părinți,\naltul la copii coboară\nși-i sărută lin pe frunți.\n\nDar deodată-n zarea lunii\niese-o stea ca un soroc:\ne luceafărul minunii,\nbiruința ei de foc.|3885
Ioanid Romanescu|Mă bărbieresc și plâng|De cum octombrie apare\niar scad un an din câți mi-au mai rămas\nși spun: voi duce-o viață ca și alții,\nde toate neghiobiile mă las!\n\nDar - nu știu cum - prea repede se-ntâmplă\nsă uit ce mi-am promis cu-nverșunare\nși mă trezesc bolnav aicea, între cărți,\nca pasărea care-a uitat să zboare.\n\nMă bărbieresc și plâng - în seara asta\nnu-i nici o sărbătoare pentru mine,\ndar voi pleca aiurea, prea nu am respectat\npromisiunea clipei cuprinse de rușine.\n\n... Abia plecat, mă simt un dezertor\ndin ceruri - nu din casa cea oarbă la noroc -\nmi-s grei bocancii timpului pe umăr\nși merg numai să am de unde să mă-ntorc.|793
Radu Gyr|Deznădejdea|Și iar și iar scornești în drum prilejuri\nsă-mplânți în mine pliscuri să mă-nhațe.\nBa vii, cu un zefir cu spini în lațe,\nba înflorești venin rotund pe vrejuri.\n\nVultur de foc cu gheare tari și hoațe,\npucioasă clocotindă în vârtejuri,\nsmârc ticălos cu putrede gâtlejuri,\ncurvie cu desfrâuri dulci pe brațe.\n\nÎn duhul meu capcanele ți-nșirui,\ncu molima ta sângele mi-l bântui, —\ndar, când și când, din scrumul meu te birui,\n\nte prind de gât, te zgâlțâi și te vântui:\nculeg un strop de rouă și mă mirui\nsurâd, o clipă, lumii și mă mântui.|3880
Octavian Goga|Eşti singură|Eşti singură astăzi, tu, inima mea,\nBiserică veche-n ruină,\nSub bolta ta sfântă-nnegrită de vremi\nAzi nici un drumeţ nu se-nchină.\n\nEşti singură astăzi... Păreţii-s bătrâni,\nNu-i cântec în stranele mute,\nIcoanele-s şterse, şi nimenea nu-i\nAltarul uitat să-l sărute.\n\nPrin neguri arare s-abat amintiri\nLăcaşul pierdut să şi-l vadă,\nŞi fâlfâie tainic din aripa lor\nCa groaznice paseri de pradă.\n\nDucându-şi pierzarea, trec vifore-n drum,\nTe zbuciumă-n goană păgână...\n— Şi tu ceri zadarnic un fulger răzleţ\nSă-ţi năruie bolta bătrână!|1683
Elena Farago|Tacerea dezvaluitoare|Atunci, in ziua ce-o simt inca\ntraind\nde parc-ar fi acuma,\nin preajma unei miristi care\nmurea sub nenduratul fum\nAl aburelilor menite sa-nchege peste noapte\nbruma,\n\nNe-am pomenit pe nestiute\nCalatorind\npe-acelasi drum.\nNe priveghea de sus un rece si-nvaluit\napus de soare,\nSi-ncet,\ninfrigurati si singuri,\npaseam privind adinc in noi,\nSi-atunci intii o cunoscuram\ntacerea dezvaluitoare\nA tainei gemene pe care\nne-o ascunsesem amindoi.\nSi-atunci intii o cunoscuram\nduruta stringere de mina\nin care sufletele noastre si-au consfintit,\nca-ntr-un sarut,\nCernitul pact al renuntarii\nla dragostea ce-o sa ramina\nDe-a pururi dorul care-o plinge in noi\npe-acelasi disparut|557
Alecu Donici|Înţeleptul şi magnatul|Un înţelept odată şedea cu un magnat\nLa sfat.\n— Tu, care cunoşti lumea\nŞi-n inime citeşti,\nTe rog să-mi lămureşti\nDe ce-n societăţi alese mai anume,\nNici prinzi de veste când cu oameni te trezeşti\nNepotriviţi şi seci?\nAşa pe înţelept magnatul întrebă,\nIar el răspuns îi dă:\n— Societăţile au soartă potrivită\nCu o bina din nou mai mult de lemn zidită.\nSpre pildă, eu acum o casă mi-am făcut\nŞi nici nu m-am mutat,\nIar greierii de mult\nÎn ea s-au aşezat.\nCercând cu scumpătate\nA fabulei sujet,\nGăseşti c-avea dreptate\nAcel om înţelept.\nŞi cum să se numească\nGurliii mădulari,\nCe nu ştiu să vorbească\nÎn societăţi mari,\nDar, prin a lor strigare,\nÎmpiedică pe alţi,\nMai ispitiţi bărbaţi,\nSă facă vro lucrare?|73
Mihai Eminescu|Revenirea la fericire|Dragă Veronica,\nIartă-mă, iartă-mă, iartă-mă! Sunt un laş, care într-o\nclipă de nebunie, am uitat tot ce-ţi datoresc, iubirea,\nnemărginita ta iubire!\nSunt zdrobit numai scriindu-ţi aceste rînduri, căci în\nele invoc un trecut întreg de visuri şi fericire.\nMă revăd la Viena. Ochii tăi frumoşi pătrundeau\nsufletul meu.\nApoi la Iaşi, admirat şi sărbătorit în salonul tău fără a\nfi de faţă.\nAnii însă au trecut. Sunt în Bucureşti, oraşul cel mai\nnenorocit, de aceea îl urăsc ca pe un duşman neîmpăcat.\nTot trecutul pe care ţi-l înşir e bun pentru poezie, dar\nviaţa reală şi mai ales dorinţa ta de a afla de ce nu ţi-am\nrăspuns atîta timp; trebuia să-ţi răspund cu toate că eram\ncertaţi; îmi aduc aminte că într-o scrisoare ai rupt orice\nlegătură cu mine, nescriindu-mi multă vreme.\nAzi, ca prin minune, primesc o nouă scrisoare care\ncred că ar fi ultima, dacă eu nu-ţi răspundeam.\nMotivele, iubite judecător,sunt numeroase; voi înşira\npe cele principale: lipsa de timp, petrecerile, calomniile\nprietenilor cari au influenţat caracterul meu împăciuitor.\nAscultă, dragă, toţi mi-au interzis ca să-ţi scriu, ziceau\ncă purtările tale sunt nedemne pentru un răspuns din partea\nmea!\nFiecare scrisoare a ta redeşteaptă în mine o revoltă în\npotriva acestei inconştienţi, dar eram abrutizat, lipsit de\nvoinţa pentru a îndepărta aceste sfaturi neprieteneşti.\nIartă-mă, iartă-mă !\nDe azi voi scrie şi voi fi un alt om, căci am pus\nstăpînirea în fine pe firea mea. Cu neţărmurită dragoste\nEminescu\n( I.E. Torouţiu, Loc.cit, p.145)|3474
Nichita Stănescu|Mi se făcuse...|Mi se făcuse de altceva,\nde ceva sărat, de ceva acru,\nm-aș fi înmultit cu cerboaicele,\nm-aș fi ondulat\ntot mai sus unde-i apăsarea\nde la coloană,\nde la templul sacru,\nmi s-a făcut\nși nimeni nu m-a mai desfăcut|1466
A. E. Baconsky|În vacarmul percuției|Ritmul acesta caută-l, ritmul -\ngonește, gonește, lasă-te tot mai adânc devastat\nde vacarmul percuției, nu ezita: porți stigmatul,\ne zadarnic să uiți că și tu te-ai născut cu aceeași\npredestinată alură - toate oglinile nu fac\ndecât să ți-o strige mereu. Cuvintele tale\niau tot mai mult forma prelungă a sunetelor\npe care un zeu le absoarbe, cuvintele tale\nse despoaie într-un streep-tease nocturn\ncu dizolvante lumini - odată,\nnu vei mai ști nici tu sensul lor, descompunerea\nva sigila tezaurul și mașini aberante\nîți vor reproduce destinul. Unde, unde?\nîntr-o țară încrucișată, într-o oblică țară,\nîntr-o țară în care urmași sterili\nnu vor mai naște predecesori.|9
Dimitrie Bolintineanu|Întoarcerea lui Mihai|"De la lungi războaie, Mihai cu mărire\nIntră-n capitală cu a lui oştire.\nEl se urcă-n tronu-i mândru ocolit.\nCei ce au puterea astfel i-au vorbit:\n- ""Doamne! Focul arde în această ţară.\nÎncă ieri cu ură mulţi se răsculară.\nDar răzvrătitorii s-au întemniţat\nŞi prin zelul nostru ţara a scăpat.""\n- ""Voi zdrobi răscoala ce ţara uraşte;\nDar voi sparge încă pricina ce-o naşte:\nDacă astă ţară umblă-a se scula,\nEste semn că n-aveţi simpatia sa.\nLui Rodolf voi scris-aţi că e răzvrătire,\nCă ai noştri cată cu a lui unire.\nDacă cel ce-o cere e răsculător,\nŢara mea, eu însumi sunt răzvrătitor...\nAm învins păgânii, i-am gonit afară;\nDar a lor sămânţă o găsesc în ţară.\nEa-nconjoară tronul pentru a-l răci\nDe inima ţării, apoi a-l lovi.\nNeputând acuma tronul să lovească,\nEa îi urcă scara ca să îl mânjească.\nTronului nu-i pasă de loviri străine\nCa d-acea trădare ce s-ascunde-n sine.\nPlanta nu se teme de cei ce-o jignesc,\nCa de viermi ce-n sânu-i nasc ş-o veştejesc.\nDe aş şti că sceptrul se robeşte vouă\nŞi oricui să fie, eu l-aş rupe-n două!\nJugul celor barbari oare l-am spart eu,\nCa sub jugul vostru să-mi plec capul meu?\nPrinşii fie liberi! Au cuvântu-mi dat.\nVoi intraţi în noaptea d-unde v-am luat!"""|2835
Dimitrie Bolintineanu|Mircea la bătaie|"Armia maghiară ţara a-nvelit;\nSoarele văzând-o, a îngălbenit.\n\nDar bătrânul Mircea nu se înspăimântă:\nCu o mică ceată de voinici s-avântă.\n\nNu că el voieşte ţara a scăpa,\nCi va să-mplinească datoria sa.\n\nUnde este timpul cel de bărbăţie\nCând murea românul pentr-o datorie!\n\nPe un cal ce muşcă spumă în zăbale,\nPrintre zi şi noapte el îşi face cale.\n\n- ""Fraţii mei! vorbeşte falnicul bătrân,\nDumnezeu voit-a ca să mor român.\n\nCel ce a sa viaţă ţării sale-nchină\nPiere ca lumina într-a sa lumină.\n\nCe e-n viaţa ţării viaţa unui om?\nCe e-n primăvară floarea unui pom?\nCeea ce prin stele este-o stelioară\nŞi-n nemărginire un minut ce zboară.\nŞoimul când se vede prins de vânători,\nSpun că îşi sfărâmă cuib şi puişori.\nAstfel decât lanţul braţul să le-ncingă,\nCe-i român, ce-i nobil astăzi să se stingă.""\n\nUnde este timpul cel de bărbăţie\nCând murea românul pentr-o datorie?!"|2839
Dumitru Iacobescu|Încătușare|Lopețile stau gata și pânzele-s umflate, —\nDar cine să dezlege odgoanele de fier?\nÎn portul plin de umbră și de singurătate\nNu-i nimeni să dea drumul corăbiei uitate\nCe-așteaptă să se-avânte sub nesfârșitul cer.\n\nÎn larg, în larg, departe, sub soarele ce-așterne\nSurâsul său de aur pe-o lume de mister,\nÎn larg, prin valuri calde și moi ca niște perne,\nSunt insuli pe coralii cu primăveri eterne.\nDar cine să dezlege odgoanele de fier?\n\n9 februarie 1912 (Quasi)|2855
Ion Minulescu|Pășește-ncet|Un singur lucru-ți cer: Să nu regreți...\n\nȘi-acum,\nPășește-ncet să nu-mi deștepți covorul\nȘi măștile-adormite pe pereți!...\nPășește-ncet ca și cum nici n-ai fi\nIntrat aici!...\nOdaia mea e o scenă-n care-actorul\nE veșnic altu-n fiecare seară -\nO scenă ce-și păstrează doar decorul\nȘi liniștea\nCa și-o modestă gară\nPrin care trenurile trec mânate\nDe gestul unor mâini halucinate.\n\nPășește-ncet să nu-mi deștepți minciuna\nScrisorilor închise prin sertare\nȘi florile-adormite prin pahare.\nOdaia mea e grota fără soare\nPrin care nu mai intră azi\nNici una\nDin cele ce pășiră la-ntâmplare...\n\nPășește-ncet să nu-mi deștepți bazarul\nDe lacrime-ncrustate prin dantele\nȘi nasturi descheiați de mâini rebele.\nOdaia mea-i cavoul fără poartă\nDin care poți ieși afar' când vrei,\nÎn el nu odihnește nici o moartă,\nCi numai visuri blonde de femei...\n\nPășește-ncet să nu-mi deștepți groparul\nȘi umbrele-adormite pe pereți,\nPășește-ncet și nu privi spre ele...\nȘi nu uita ce-ți cer: Să nu regreți!|3172
Lucian Blaga|Trei feţe|"Copilul râde:\n""Înţelepciunea şi iubirea mea e jocul!""\nTânărul cântă:\n""Jocul şi-nţelepciunea mea-i iubirea!""\nBătrânul tace:\n""Iubirea şi jocul meu e-nţelepciunea!"""|3397
Nichita Stănescu|Semn 3|Tu nu-nţelegi că cel mai greu e sentimentul?\nTu nu-nţelegi că sentimentul unei pietre\no smulge şi o zboară şi-o atârnă\nşi-o pluteşte?\n\nTu nu-nţelegi că noi cădem lăuntrul nostru?\nCă sentimentul de lăuntru\nîl ţinem greu, răzbătător prin pietre.\n\nTu nu-nţelegi aceasta?\n\nTu nu-nţelegi că stelele în sine\nsunt un lăuntru din lăuntul depărtat?\nTu nu-nţelegi că albul în desime\ne negru împărat?\n\n Noduri şi semne|1558
Nichita Stănescu|Lui Vlad Nețepeșul|Moale trebuie că zboară \nvulturul, Doamne,\nde îmi pare numai cântec,\nnumai cântec.\nPrea ești piatră în cutremurare\nde îmi pari un cântec, doar un cântec!\nPrea ești lung și mult ești prea subțire,\nplopule tânjind spre stele,\nparc-ai fi un cântec,\nparc-ai fi un cântec,\nparc-ai fi un cântec,\nplopule subțire,\nprea îmi pari oglindă că mă vezi\ncu păduri în spate și cu boi și cu cirezi\nCe ești cântec, tu ești cântec, tu ești cântec?\nAm să plec și tu n-o să mai mă și vezi\ndorule,\ndoar tu ce tu nu ești un cântec!\n\n 15 martie 1983|1459
Traian Demetrescu|Șireata|Ea caută în sân scrisoarea,\nPe care-aseară i-am cerut-o;\nŞi de o dată-ngălbeneşte\nŞoptindu-mi: „Am pierdut-o!”\n\nDar când mă uit adânc în ochi;\nS-o văd că minte nu e greu;\nŞi liniştit o rog atuncea,\nS-o caut eu.|1932
Ioanid Romanescu|Cititorilor, dulcilor mei contribuabili|Între titlu și poemul propriu-zis\nuneori curge o epocă,\n\nîntre titlu și poemul propriu-zis\npoți să cobori în centrul pământului,\npoți să mori de o mie de ori într-un război,\npoți lua parte la demontarea tribunelor pentru paradă,\npoți călători într-o pasăre deasupra tuturor lumilor,\npoți îngăima o rugă în fiecare templu,\n\nîntre titlu și poemul propriu-zis\nai timp să treci prin toate regnurile\nși-abia după aceea - într-o singură clipă -\nîn corpul nopții universale\nmâna care scrie devine o sondă.|3064
Adrian Păunescu|Basarabia pe cruce|Se urcă Basarabia pe cruce\nŞi cuie pentru ea se pregătesc,\nŞi primăvara jale ne aduce\nŞi plânge iarăşi neamul românesc.\n\nNoi n-avem nici un drept la fericire,\nMereu în casă moare cineva\nŞi n-are ţara dreptul să respire\nŞi nici pe-acela, simplu, de-a visa.\n\nDe-acolo unde s-a sfârşit pămîntul,\nVin oameni, să ne ia pământ şi fraţi\nŞi-n faţa lor abia rostim cuvântul\nŞi, prin tăcere, suntem vinovaţi.\n\nCe cale poate ţara să apuce?\nÎn tragica, neconvertita zi,\nSe urcă Basarabia pe cruce\nŞi nu ştim învierea când va fi.|4397
Alexandru Macedonski|Rondelul rozelor de august|Mai sunt incă roze, -- mai sunt,\nSi tot parfumate si ele\nAsa cum au fost si acele\nCând ceru-l credeam pe pământ.\n\nPe-atunci eram falnic avânt...\nPriveam, dintre oameni, spre stele; -\nMai sunt incă roze -- mai sunt,\nSi tot parfumate si ele.\n\nZadarnic al vietei cuvânt\nA stins bucuriile mele,\nMereu când zâmbesc uit, si cânt,\nIn ciuda cercărilor grele,\nMai sunt incă roze, -- mai sunt.|2698
Radu Stanca|Tristețe de toamnǎ|Privește din fereastra deschisǎ podgoria\nȘi câmpul de-astǎ varǎ! Ce repede s-au stins.\nDe-acum s-au ȋntors tristețea și cerul ca leșia\nȘi peste toate vǎlul mâhnirilor s-a-ntins.\n\nDe prin adâncuri, neguri și umbre se adunǎ,\nPǎdurile rǎsuflǎ greoaie lângǎ drum,\nIar gândurile-mpinse sub cerul gol, pe lunǎ,\nCa niște cete triste de leșuri par acum.\n\nVeranda-n care-o varǎ ȋntreagǎ nenorocul\nNe-a nǎpǎdit de-aiurea e prǎfuitǎ azi,\nTristețea nu-și mai face prin ȋncǎpere jocul\nȘi tremurând aleargǎ cu ochii la pervaz.\n\nPe vrafuri, lumânarea ȋși micșoreazǎ grosul,\nIar dorul ni se face din zi ȋn zi mai lin.\nParc-am uitat de sute de mii de ani mirosul\nBuchetelor umplute cu izmǎ și pelin!\n\nParc-am uitat de sute de ani cǎ mai trǎim!|1866
Nichita Stănescu|Pentru că înot și zbor în sus|Pentru că înot și zbor în sus,\nabia mă mai ajung din urmă\namintirile\nca niște bule de aer, undele\nmișcătoare.\n\n…Globuri străvezii, globuri reci,\nluminate și întunecate,\nazvârlindu-mi pe grumaz\ncâte un trup de-al meu neimplinit,\nrămas din adolescență…\n\nPentru că înot și zbor în sus,\nvoi îmbrățișa luna\nsau poate un trup de-al meu viitor.\n\nCând fac mișcarea înotului,\nînapoia mea se revarsă ondulând\noceanul cu pești,\ndar înoată din mine doar tălpile,\ngleznele.\n\nCând gestul aripei îl fac,\nse prăbușesc înapoia mea\ncoloane de aer amestecate cu vulturi,\ndar numai pălmile-mi sunt în szbor,\nnumai linia vieții.\n\nPentru că înot și zbor în sus,\nmi-e tâmpla-mpodobită de speranțe\nca ramura de frunze,\nși fruntea mea se află mereu\nîn ceea ce va fi,\niar trupul în ceea ce există.\n\nPentru că înot și zbor în sus,\nvoi îmbrățișa luna\nsau poate un trup de-al meu viitor,\ncăruia-i sunt\namintire, urcând și arzând.|1512
Alexandru Macedonski|Epoca|"Unui om în toată firea e moral să-i zici smintit,\nDar nebunului pe nume dacă-i zici, e necinstit.\nTrebuieşte-ntotdeauna spre a fi-n moralitate\nSă te faci apărătorul caselor de sănătate;\nLa nebun să zici cuminte, pe neghiob să adorezi\nŞi de s-află în Mărcuţa geniu să-l decretezi.\nÎn nimica, de-azi-nainte, răul nu-şi mai are leacu,\nŞi o naţie mai bine nu s-a dat de-a berbeleacu,\nIar desigur niciodată dezmăţarea n-a domnit\nÎntr-o epocă fatală, sub un aer mai tâmpit...\nÎn tot locul predomneşte o sfruntare colosală...\nImoralul ia cuvântul şi-ţi vorbeşte de morală...\nCine crezi că ţi-e prieten ţi-e duşman neîmpăcat...\nN-ai să faci un singur bine, c-ai făcut şi un ingrat,\nCine crezi că e mai nobil e mai plin de laşitate...\nTot netrebnicul se crede scriitor de-nsemnătate...\nNu e om care sub masca unui vecinic carnaval\nCa lozincă să nu poarte: „Interesul personal”.\nLegile sunt o minciună: slove puse pe hârtie...\nZiaristica mai toată cuib nerod de mişelie.\nCei de sus îşi umplu punga; cei de jos, cu mare zor,\nSe silesc ca să-i ajungă pentru-a-şi umple şi pe-a lor.\n„Patria"" e-n orice gură, „Pentru patrie” sunt toate...\nToţi voiesc la mal s-o scoată, însă nimenea n-o scoate."|129
Alexandru Vlahuţă|Ah! Cântă-mi mereu|(D-şoarei M. G.)\n\n\nMenită din leagăn de blânda-ţi ursită,\nMenită să cânţi,\nÎn ceruri, cu gândul copilă iubită,\nÎn ceruri te-avânţi.\n\nŞi multe din lumea în veci stătătoare,\nŞi multe răpeşti,\nMistere frumoase şi fărmecătoare,\nMistere cereşti.\n\nŞi vii de la îngeri cu taine sfinţite,\nŞi vii pe pământ,\nŞi spui lumei noastre de lumi infinite,\nŞi spui al tău cânt.\n\nŞi-ascultă pământul cuprins de uimire,\nŞi-ascultă cu dor,\nŞoptindu-i de îngeri, de cer, nemurire,\nŞoptindu-i uşor.\n\nDar cerul se simte prădat de-a ta minte,\nDar ceru-i mâhnit,\nCăci tu ai spus lumii a lui taine sfinte,\nCăci tu l-ai smerit.\n\nPământul te-adoră răpit de-admirare,\nPământ sum şi eu.\nAh! cântă-mi. Îmi place cereasca-ţi cântare;\nAh! cântă-mi mereu.|179
Radu Gyr|Depărtare|Frânţi de-ntrebări sau gârbovi de suspine,\n— o, Tată, ce prin veacuri Te strecori —\nnicicând nu vom urca până la Tine,\nnici Tu până la noi n-o să cobori.\n\nDeparte arzi de luturile-amare,\ndar umbrele-Ţi pe tâmple ni le laşi,\niar noi Te pipăim din depărtare,\nde dincolo de frunte şi de paşi.\n\nNici stelele n-ajung de lut aproape,\nnici brazii n-ating cerul nicăieri,\nşi totuşi steaua-şi lasă umbra-n ape\nşi brazii-şi uită umbrele în cer.|1761
Adrian Păunescu|Obişnuindu-ne departe|Am început să mă obişnuiesc,\nÎncet-încet, cu gândul că eşti moartă,\nConsiderându-te, în mod firesc,\nUn fel de capodoperă de artă.\n\nŞi dacă, de Crăciun şi Anul Nou,\nMi te-au răpit să nu-ţi mai ştiu de nume,\nTe-am reclamat la vămi ca pe-un tablou,\nMăcar să nu dispari de tot în lume.\n\nDe-acum încolo, mergem spre normal\nŞi-atât de rar ai să te-arăţi pe-aicea,\nVânzându-ţi casă, mobilă şi cal,\nÎncât se va închide cicatricea.\n\nDoar noaptea-n somn trăiesc un chin cumplit,\nCând îmi apari în creier fără milă\nŞi te aşezi acolo ca-ntr-un schit,\nCuprinsă de o panică umilă.\n\nŞi nu eşti vis venit în visul meu,\nCi o a doua minte, parcă trează,\nUn alter ego, supărat mereu,\nŞi care-n visul meu, alt vis visează.\n\nPrin somn, eu îmi închipui că mă scol\nŞi te găsesc cu capul pe o pernă,\nDar locul tau va fi de-a pururi gol\nCăci despărţirea noastră e eternă.\n\nAdrian Păunescu\n27 ianuarie 2003\n(„Din doi în doi”, 2003)|4547
Tudor Arghezi|Ora răzleață|E către seară. Zarea stă grămadă\nȘi goii arbori parcă vor să cadă.\nAdorm și-n sus și-n jos, în lac, \nDormind și lacul parcă de un veac.\n\nStrăbuni, strămoși din zeci de neamuri,\nCopacii au rămas doar trunchiuri între ramuri,\nGiganți în ruină: un trecut,\nMorți în picioare-ntregi, cum au crescut.\n\nNedeslușită, umbra te-mbie și te cere.\nSingurătate, ceață și tăcere.|1978
Ilarie Voronca|Hotarul de fum|Auz și văz. Ochi plini de constelații,\nȘi norii străvezii pe frunți, pe voce.\nColumne de cenușă să evoce\nPrieteni dispăruți. Și-atâția alții.\n\nArbori de fum. Prund. Călătoare roce\nMiresme fugitive. Zvon. Migrații\nPlanete-aduse-n sare cu-necații\nPăunii răsuciți în mări și-n orge.\n\nE-adevărat? Extaz să te salut\nTârăm al liniștii. Copac și flaut\nVânt ars. Și-obrazul tău - un vas de lut -\n\nSă-mi stingă setea-n aminitre-l caut.\nGlii: păsări veșnice sub cer. De mult\nAici. Cu fața mea spre voi. Vă laud.|3029
Adrian Păunescu|Mere și rouă|Carnea ta miroase-a mere și a rouă nsângerată,\nCarnea ta miroase-a mere, gura ta miroase-a mere,\nDouă clopote de mere și de rouă vor să bată\nUnde stau acuma sânii luminați de-o rea plăcere.\n\nTe cunosc de-atâta vreme, dulcea mea virgină sfântă,\nTe cunosc de o secundă, straniul meu neant de mere,\nPe pereții ființei mele aud gura ta cum cântă,\nAud gura ta cum plânge, cum refuză și cum cere.\n\nDe iubire și de patimi nu ne-a mai ajuns pământul\nȘi acum plutim pe pietre, câte sunt aici în lume,\nCarnea ta miroase-a mere pe care le coace vântul,\nGura ta miroase-a flăcări peste brumele postume.\n\nCine ești, iubită tristă, cine ești de-ți dă putere\nÎngerul de măr albastru ce păzește-această pace?\nCulcă-ți capul pe o creangă, capul tău cu gust de mere.\nCarnea ta miroase-a mere ce se coc venind încoace.|4520
Nichita Stănescu|Această țară de vis|Când se va sfârsi asfaltul drumului\ntrupul meu si trupul tau se vor face asfalt\nca sa nu ramâna necalatorita\naceasta tara de vis.\n\nCând vor cadea frunzele pomului, \ncând se va vesteji iarba câmpului, \npletele mele si pletele tale\nse vor asterne pe câmpuri\nca sa nu ramâna înfrigurata\naceasta tara de vis.\n\nCând vor seca izvoarele\nsi când ploile vor pleca în sus\neu si cu tine ne vom tine de mâna\nsi vom plânge, vom plânge\nca sa nu ramâna vaduvita de tristete\naceasta tara de vis.\n\nCând vor muri câinii, \ncând vor pieri caii, \ncând iepurii vor fi mâncati\nde gura mortii, \ncând ciorile negre\nsi pescarusii albi\nvor fi mistuiti în gusa aerului, \neu si cu tine vom fi\ncâine si cal\niepure si cioara, \ndar mai ales vom fi\npescarusul cel alb\nca sa nu ramâna\nfara diadema de carne vie\naceasta tara de vis.|1299
Octavian Goga|Cîntec|Eu ți-am făcut un cîntec, o salbă împletită\nDin umbră și lumină, din patimi și din stele,\nIubirea mea păgînă pe veci nepovestită,\nCu zestrea ei întreagă, i-o dau cîntării mele.\n\nEu ți-am făcut un cîntec să te petreacă-n cale\nSă-i simți arzînd la tîmple suflarea de otravă,\nSă reînvie noaptea în visurile tale\nÎmbrățișarea noastră flămîndă și bolnavă.|3741
Carmen Sylva|La temelia castelului Peleș|Vor gânduri să pogoare,\nCa frunza codrului\nPlutind șovăitoare\nDeasupra visului.\n\nÎn cântec îndrăzniră\nIvirea spre lumină,\nFurtuni le prigoniră,\nZvârlindu-le în tină.\n\nDar din adânc mijesc\nA sevelor puteri\nCe iară se ivesc\nCântând în primăveri.\n\nDin despicata frunză,\nDin frunza scuturată,\nO viață nouă încă\nPrin ani din an se-arată.\n\nIar firea re-nnoită\nUn gând își luminează:\nCă-n frunza gălbenită\nRămâne încă rază.\n\nAceeați e lumina,\nȘi-n zori, și-n asfințire,\nCântarea, rugăciunea,\nLa fel au înfrățire.\n\nGânduri ocrotitoare,\nVă-nchid în temelie;\nSămânță roditoare\nSă fiți din piatră vie.\n\ntraducere Adrian Maniu|289
Nichita Stănescu|A da cu pumnul in pieptul unui soldat|Suna a lacrima de mama cind dai cu pumnul in pieptul unui soldat,\nramine strivita si albastra si orfana\nceroaica ce ne-a minunat.\nRamine pustie si ramine livida\nsingeroasa noastra moarte timida.\nRamine fara de lume\nlumea ce mai ramine.|3484
Alexandru Macedonski|Rondelul oglindei|Din al oglindei luciu rece\nDe apa-adanca, - se desface\nO liniste de dulce pace,\nCe-ntregul suflet mi-l petrece.\n\nObida vrand să mă inece,\nZadarnic firea si-o preface.\nDin al oglindei luciu rece.\nUitarea numai se desface.\n\nChiar dorul vietii-n mine tace-\nIzvor ce gata e să sece;\nSi pe-al meu chip, ce-n umbra zace,\nUn fel de vis de opium trece\nDin al oglindei luciu rece.|2690
Radu Gyr|Aş vrea|Aş vrea-n uitare să cobor\nşi iar mi-e dor de umbra ta...\nDe cate-ncerc să uit mi-e dor,\nde cate n-am putut uita.\nM-aş vrea la fel cu pomii goi,\naş vrea ca frunza-n vant să pieri...\nDar din zăpadă vii-napoi\ncum se re-ntoarce floarea-n meri.\nAdanc aş vrea-n paharul plin\nşi-n cantec zambetul să-ţi pierd\ndar creşti din orice strop de vin,\ndin orice strună ce-o dazmierd...\nŞi cand in flacără şi-n fum\naş vrea să spulber urma ta,\ntu te-ntorci ca un parfum,\ndin tot ce n-am putut uita...|1733
Adrian Păunescu|Liber să sufăr|Larmă de-nceput și sfârșit de lume,\nNoapte de coșmar, după multe drumuri,\nCa să mă trezesc, dintr-odată, singur,\nLiber să sufăr.\n\nCe nărav urât e obișnuința,\nPoate că și noi ne stingeam trăind-o,\nCând, deodată, tu ai plecat departe,\nNeagră Regină.\n\nNu mai are gust pâinea de pe masă,\nViața mea e-acum lungă insomnie,\nVai, am devenit, pe neobservate,\nPropria-mi umbră.\n\nBestial urăsc forfota modernă\nȘi acest oraș care te ascunde,\nCum ai învățat cinica reţetă\nCe mă omoară?\n\nDac-am umilit, umilit sunt astăzi,\nBucuros că pot trăi umilința,\nCea în care stă, pentru Înviere,\nDragostea, Doamne.\n\nLiber am rămas să le am pe toate,\nÎnsă condamnat să nu gust niciuna,\nFără nici măcar o-ntrebuințare,\nLiber să sufăr.\n\n(Liber să sufăr, 2003)|4510
Nichita Stănescu|O neliniște oarecare|Un aparte miros de umbră de frunză\nviolent abator vegetal;\no, jupuire de lumină de pe stele cu ochiul,\ncu ochiul cel mai nedorit.\njulitură de toamnă, de un fel de suflet\ncare nu are dreptate niciodată.\n\nMurdară privire!\nCu alte amintiri, - vrei tu, vrei tu\nsă stărui cu neruşinare în prezent!\n\nBaie de mirosuri care nu spală;\nsecundă triunghiulară;\npătrată;\nporcule!\n\nŞi de ce mai trăieşti, porcule?\n... mă întreabă casapul.\n\nDin pură curiozitate, i-am răspuns,\ndin pură curiozitate, - grroh, grroh,\ndin pură curiozitate, - grroh, grroh!|1495
Benjamin Fondane|Ce simplu...|Ce simplu e amurgul acesta de sfîrșit\nde toamnă! Boi, pe dealuri, duc arătura-n vid.\nSeptembre strînge-n doniți strugurii toți din toamnă,\nși-n tălpile-i desculțe îi calcă sus, în cramă.\nPloaia veni cu sînge și cu furnici, din Sud;\ncîte-un pîndar împușcă tăcerea ca un surd,\nși liniștea s-adună din mii de cioburi sparte.\nO fată, ici, în cîmpuri, a adormit pe spate,\nși-acum o duc țăranii pe umeri,\npe sicriu\nun clopot își desfoaie buchetul arămiu,\nsă prelungească, parcă, amiaza din vecerne;\ne miros tare umed din fînuri; e devreme,\nși-i lîngă raclă bine oriunde te întorci.\nCa totdeauna, viața-i cu garduri și cu porci,\ncu vișini și neveste care au țîța seacă.\nÎn anotimp, simți pasul lui Dumnezeu cum calcă\nși numără pe mînă cîștigul din fîneți:\nmălai e pentru oameni și mei pentru stigleți.\nCirezi halucinate mugesc pe după vie;\nfemei goale, în lanuri, au pielea pămîntie,\nși ai putea pămîntul în pielea lor să-l ai.\nUn popă - poate Naiba - cu mintea spre mălai,\npeste sicriu, cu brațul întins, blagoslovește.\nDin curba lui, pămîntul s-a-ntins, se umflă, crește,\nși cheamă către dînsul oamenii de noroi.\nȘi oamenii se culcă cu sufletu-n noroi,\nîl scuipă, îl sărută, îl blastămă, îl iartă -\n\nși bulgării de noapte se prăbușesc pe moartă.|249
Alexei Mateevici|Cina Cea De Taină|"Au zis Hristos: , , Ar' să mă vândă\nUnul din voi"", — ş-amară\nI-au pătruns atunci durerea\nPe ucenici; toţi se-nfioară\nŞi-ntreabă:\n""Doamne, eu?""\n\nŞi Ioan nestrămutatul,\nIar şi Petru, plin de frică,\nSi-mprejur din nou cu toţii\nTremurând încep să zică:\n""Doamne, eu?""\n\nCe să zic atunci eu, bietul,\nEu, cu inima mea slabă,\nCând şi cei tari în credinţă,\nTremurând, pe Domnu-ntreabă:\n""Doamne, eu?"""|221
Ion Minulescu|Romanţă policromă|Nu-i cer nimic...\nŞi totuşi, dacă-ar vrea -\nO, dac-ar vrea să-mi dea ce nu-i cer încă -\nAr face dintr-un lac o Marmara,\nŞi dintr-un melc, un Sfinx săpat în stâncă.\nNu-i cer nimic...\nDar dacă-ar fi să-i cer\nCe-aş vrea să am şi ce-ar putea să-mi dea,\nAş picura-ntr-o cupă cu eter\nMorfină\nŞi i-aş cere-apoi aşa:\n\nDă-mi tot ce crezi că nu se poate da,\nDă-mi calmul blond al soarelui polar,\nDă-mi primul crepuscul pe Golgota\nŞi primul armistiţiu planetar.\n\nDă-mi paradoxul frumuseţii tale,\nDă-mi prorocirea viselor rebele,\nDă-mi resemnarea strofelor banale\nŞi controversa versurilor mele.\n\nDă-mi A.B.C. al vieţii subterane,\nDă-mi simfonia flautelor mute,\nDă-mi tălmăcirea buzelor profane\nŞi rebusul icoanelor tăcute.\n\nDă-mi preţul primei victime-a femeii,\nDă-mi simbolul opalului şi-agatei,\nDă-mi ritmu-nveninat al Salomeii\nŞi tusea-n fa minor a Traviatei.\n\nDă-mi Spleen-ul călătorilor pe apă,\nDă-mi spectrul verde-al zilelor de-apoi,\nDă-mi gravitatea morţilor spre groapă\nŞi comicul funebrului convoi.\n\nDă-mi tot ce-n prima clipă risipeşti,\nŞi tot ce-n clipa ultimă aduni.\nDă-mi fastul siluetelor regeşti\nŞi perspectiva casei de nebuni...\n\nNu-i cer nimic.\nŞi totuşi, dacă-ar vrea -\nO, dacă-ar vrea să-mi dea ce nu-i cer încă! -\nAr face dintr-un lac o Marmara\nŞi dintr-un melc, un Sfinx săpat în stâncă.|3201
Ion Luca Caragiale|Unui cavaler de industrie|Fals, malonest, venale, hidos eşti, cavalere!\n Prea bine ţi-au zis unii Coţcar Cotcarovici ;\n Figura ta, ce-nspira dezgust şi desplăcere,\n Impertininta, vila, tot palme parcă cere:\n Cum dracul fruntea-n lume cutezi să mai rădici?\n\n Vestitele-ţi scandaluri azi nu mai sunt mistere.\n De când, ca paraziţii, te-ai pripăşit p-aici,\n Nu vezi, când vrei prin lume şi tu ceva să zici,\n Cum fug toţi d-ale tale cuvinte deletere?\n\n în loc să-ţi vezi ruşinea, stigmatizat cum eşti,\n şi, dându-te căinţei, să plângi şi, de durere,\n Să-ţi dai în piept cu pumnul, ai cutezat, mizere\n P-o pată de nimica, să-njuri pe cei oneşti...\n\n Fals, malonest, venale, hidos eşti, cavalere!|863
Magda Isanos|Mâna ta|Mina ta nu-i fara de temei fierbinte,\nsau rece, grea ca plumbul, sau usoara ;\neu vorba i-o-nteleg, si ea nu minte,\ncum are obiceiul stapinul, bunaoara.\n\nE ca o frunza mare, pala, ce s-a scuturat\npe fruntea mea, sa steie racoroasa,\nsi, cind pe umeri citeodata mi se lasa,\neu stiu de esti sau nu esti suparat.\n\nIn parul meu ce albe-s degetele miinii tale,\nsi-asa de visatoare, ca de femeie-mi par,\ndar ard si dor de brate pina la umar goale,\nde-mi zic ca au in virfuri si-n podul palmei jar.\n\nStiu orice linie sau vinisoara albastrie\na miinii tale, orisicit de nensemnata,\ndupa cum si dinsa pe de rost ma stie\nsi sa ma uite n-ar mai putea vrodata.|3439
Lucian Blaga|Paradis în destrămare|Portarul înaripat mai ţine întins\nun cotor de spadă fără de flăcări.\nNu se luptă cu nimeni,\ndar se simte învins.\nPretudindeni pe pajişti şi pe ogor\nserafimi cu păr nins\nînsetează după adevăr,\ndar apele din fântâni\nrefuză găleţile lor.\nArând fără îndemn\ncu pluguri de lemn,\narhanghelii se plâng\nde greutatea aripelor.\nTrece printre sori vecini\nporumbelul sfântului duh,\ncu pliscul stinge cele din urmă lumini.\nNoaptea îngeri goi\nzgribulind se culcă în fân:\nvai mie, vai ţie,\npăianjeni mulţi au umplut apa vie,\nodată vor putrezi şi îngerii sub glie,\nţărâna va seca poveştile\ndin trupul trist.|3368
Mihai Eminescu|La Heliade|De mi-ar permite-Apolon s-aleg dintre cunune,\nGhirlanda n-aş alege-o de flori plăpânde, june,\nCi falnica cunună a bardului bătrân;\nEu n-aş alege lira vibrândă de iubire,\nCi ceea care falnic îmi cântă de mărire,\nCu focul albei Veste aprinde al meu sân.\n\nGhirlanda ce se-nsoară cu silfele uşoare,\nPe fruntea inspirată, pe fruntea-nspirătoare,\nDe bucle-ncungiurată, blondine, undoind,\nPlăcută-i a ghirlandă — sublimă însă este\nCununa cea de laur, ce sântă se-mpleteşte\nPe fruntea cea umbrită de bucle de argint.\n\nCa visul e cântarea ce-o-ntoană Eol dulce,\nCând silfele vin jalnic prin lilii să se culce,\nSă doarmă somn de îngeri pe sânul alb de flori,\nSublim însă e cântul când țipă şi ia-n goană\nTalazurile negre ce turbă, se răstoarnă,\nŞi spumegă ca furii şi urlă-ngrozitor.\n\nAstfel îţi e cântarea, bătrâne Heliade,\nCum curge profeţia unei Ieremiade,\nCum se răzbun-un vifor zburând din nor în nor.\nRuga-m-aş la Erato să cânt ca Tine, barde,\nDe nu în viaţa-mi toată, dar cântecu-mi de moarte\nSă fie ca „Blestemu„-Ţi… să-l cânt, apoi să mor.|1168
Ilarie Voronca|Un străin la poarta orașului|Oprit aici sub foșnitoarea barcă:\nStejar sau flaut. Curcubeu sau rană.\nNu intru în cetate. Vară, iarnă.\nTrecură. Stau. Cetatea crește parcă.\nVăd piața. Tineri. Nunți. Femei. O goană\nCheamă. E-amurg. Acum prin poarta largă\nZiua-și duce oglinzile pe-o targă\nȘi-n mărăcini cu toamna le răstoarnă.\nUn an. Alți ani. Afară sub coroana\nDe frunze-aștept. Nu știu ce-aștept. Minune\nÎn burg? Un sânge nou va umple cana.\nE-un dar al ploii? Fulgere ori tune,\nVăd cum se naște sau sfârșește goana\nȘi în sonet despre-un străin se spune.|3055
Veronica Micle|As vrea să viu ...|Aș vrea să viu la tine\nDar urma ți-am pierdut,\nȘi nu mai am de cine\nSă-ntreb ce te-ai făcut.\n\nAș vrea măcar o dată\nSă pot să-ți mai șoptesc\nCu inima sfărâmată\nCă încă te iubesc.\n\nDar știu c-a mea dorință\nÎn veci nu s-a-mplini\nȘi-n tristă suferință\nCu doru-mi voi muri.\n\nȘi totuși de la tine\nNe-ntors e al meu gând,\nDeși tu pentru mine\nPierdut ești pe pământ.|2017
Gellu Naum|Caii de gheață|Curând totul se va termina\nși vom călători împreună departe în ger\npe o nesfârșită câmpie\npână când caii noștri de gheață vor necheza\npână când caii noștri de gheață se vor topi sub noi|4642
Mihai Eminescu|În fereastra despre mare|"În fereastra despre mare\nStă copila cea de crai —\nFundul mării, fundul mării\nFură chipul ei bălai.\n\nIar pescarul trece-n luntre\nȘi în ape vecinic cată —\nFundul mării, fundul mării,\nAh! demult un chip i-arată.\n\n„Spre castel vrodată ochii\nN-am întors și totuși plâng —\nFundul mării, fundul mării\nMă atrage în adânc."""|1154
Leonid Dimov|Nocturnă|Clopote, noaptea, la băi,\nLupi scânteind prin brădete,\nPoze cu munți și femei\nPuse-n sipeturi secrete.\n\nO, termometrul s-a spart!\nSparte-s, în juru-i, fiole.\nNegru stihar de brocart\nFlutură peste cupole:\n\nTalpa cu grijă s-o pui\nJos, pe ciment, lângă cioburi.\nVino! Prin abur gălbui\nSuie căruțe cu globuri.|3246
Costache Ioanid|Fii gata|Cum tremura-n mina sageata,\nin arc de viteaz vinator,\ncum toamna-si aduna cocoarele ceata,\nfii gata, fii gata de sbor!\n\nTe-asteapta in slava rasplata,\ncununa de brav luptator.\nCurind Salvatoru-si recheama armata;\nfii gata, fii gata de sbor!\n\nUn Prunc ni s-a dat in Efrata,\nce-a fost pina azi Salvator.\nSi-acum, inainte de-a fi Judecata,\nfii gata, fii gata de sbor!\n\nCum tremura-n mina sageata,\nin arc de viteaz vinator,\nc-un strigat in piept de voios Maranata!\nfii gata, fii gata de sbor!|2793
Radu Gyr|Vechi cântec ardelean|Frunză galbenă de vrej,\nce viermi te mănâncă?\n— Peste măguri, către Dej\njalea e adâncă.\n\n— Râule, de ce-ţi zbârleşti\ncoama nărăvaşă?\n— Numai stârvâuri rumâneşti\nSomeşu-l îngroaşă.\n\n— Codrule dinspre Abrud,\nde ce plângi sub zloată?\n— Parcă iar şi iar aud\noasele pe roată.\n\n— Vântule, de ce tot sui\nlacrimi pe obcine?\n— De oftatul Moţului\ntemniţele-s pline.\n\n— Veacule de plumb ursuz,\nde ce stai la pândă?\n— Înc-o cruce vi-am adus\npentru grea osândă.\n\n— Neamule, de ce tresari\ngrindina când bate?\n— Stau, gemând, pe piscuri tari\nşi aştept dreptate…|1829
Adrian Păunescu|Jurământ de caisă|Au început caisele să fiarbă\nDe leagănă şi sevele-n caişi,\nEu te iubesc tăcut, cu ochii-nchişi,\nIubita mea cu gleznele de iarbă.\n\nCă lumea ni s-a pus de-a curmeziş\nŞi că ne-a blestemat vreo vrajă stearpă,\nCe-mi pasă azi, când faţa mea e oarbă\nSpre troscotul din care răsărişi?\n\nSub lumea ce se-apleacă împrejur,\nSub o miresmă dulce de caisă,\nPe tine jur, iubire interzisă,\nPe glezna ta de de iarbă moale, jur.\n\nEu lumii îi doresc fatala criză\nDin care ies ca un cais de pur.|2317
Adrian Păunescu|Visătorie|Oriunde până astăzi, ursitele v-au dus,\nOrice identitate v-au dat, ca să vă mintă,\nÎn Răsărit de sunteţi sau sunteţi în Apus\nStrăini de bună voie sau naţie murindă,\n\nChiar de trăiţi sub haină de alfabet străin\nOri desţăraţi vă pierdeţi sub stăpâniri barbare,\nVă rog, în aşteptarea aceluiaşi destin,\nRomâni de pretutindeni, să mai aveţi răbdare.\n\nCa un infarct politic ce n-a iertat nimic,\nCa o rejudecare care fatal ne cheamă,\nCel mare va rămâne atât cât e cel mic\nŞi vor veni provincii din nou la ţara mamă.\n\nCa râsul după lacrimi, ca noaptea după zi,\nÎn urma planetarei şi dreptei revoluţii,\nLa ţara voastră mamă plângând veţi reveni,\nVoi, deocamdată, încă atât de trişti pierduţii.\n\nNu are crima lumii măcar un alibi,\nUitarea nu încape nicicum între soluţii,\nRomâni de pretutindeni acasă vor veni,\nVeni-va Chişinăul, veni-vor Cernăuţii.\n\nRomâni de pretutindeni, păstraţi-vă întregi,\nReînvăţaţi copiii cinstita noastră hartă,\nO lege să se-nalţe din celelalte legi,\nCă dorul ţării noastre se-amână dar nu iartă.\n\nOrice să se întâmple, vânzări, trădări, minciuni,\nNu-i ideologie în stare să separe\nPe cei născuţi să fie în ţara lor Români,\nOricât i-ar ţine vameşi la falsele hotare.\n\nPrimiţi această ştire, cuminţii noştri fraţi,\nCă dor vă e şi vouă, că dor ne e şi nouă,\nŞi trista voastră ţară s-o binecuvântaţi\nCum inima e una şi nu se dă în două.|2482
Nichita Stănescu|Cireşar|Nimeni nu ne crede dacă sărutăm\npasărea din zbor, iarba înverzind.\nNoi suntem un fel de martori\nai adolescenţei ruginind.\n\nNimeni nu ne spune: bea, flămândule!\nNimeni nu ne spune: însetatule!\nCurge primăvara pe sub fluturi,\nvisător podeaua curge pe sub tine, patule!\n\nLasă-te pe somnul meu, tu vis frumos,\ncade-mi tu în gura mea uscată\nroşie cireaşă dintr-un chiparos,\nzână inventată!|3515
Mihai Eminescu|Din Berlin la Potsdam|Din Berlin la Potsdam merge\nDrum de fier, precum se știe.\nDară nu se știe încă\nC-am luat bilet de-a trie,\n\nC-am plecat de dimineață\nCu un taler și doi groși...\nȘi de gât cu blonda Milly,\nC-ochi albaștri, buze roși.\n\nZice Brahma, tata Brahma,\nCum că lumea asta nu e\nDecât arderea-unei jertfe\nÎntr-o vecinică cățuie.\n\nAm aprins și eu luleaua\nȘi jertfesc lui tata Brahma,\nLângă mine-un șip cu Kümmel!\nȘ-o bucată de păstramă.\n\nZice Darwin, tata Darwin,\nCum că omul e-o maimuță —\nAm picior de maimuțoi,\nMilly-nsă de pisicuță.\n\nȘi mă urc în tren cu grabă\nCu o foame de balaur,\nÎntre dinți o pipă lungă,\nSubsuori pe Schopenhauer.\n\nȘ-acum șuieră mașina.\nFumul pipei lin miroasă,\nSticla Kümmel mă invită,\nMilly-mi râde. — Ce-mi mai pasă!|1124
Radu Gyr|Dragoste (II)|Îmi faci eternitate din secundă\nși din vecie clipe și frânturi,\nă lunec din mătăsuri în păduri\nși din amiezi în mări ce se scufundă.\n\nMă tatuezi cu aștri mari și puri,\ncutremurat de dulcea ta osândă,\namplificat în flacăra fecundă,\nca sunetul pe largi claviaturi...\n\nM-am risipit în vânturi cu nesații,\nîn îndoieli a fost să mă înghimp,\nși-ades, cu umeri arși de constelații,\n\nm-am prăbușit în smârc de pe Olimp,\ndar cresc prin tine dincolo de spații\nși mă continui dincolo de timp.|3887
George Bacovia|Sange,toamna|Incet prin ploaia trista\nUn piept curbat de tuse\nCu sange in batista\nPe dupa colt se duce,\nIncet prin ploaia trista.\nTot ul ud al cetii\nPe urma-i se abate,\nPrin gangurile pietii\nSi-n frunzele uscate,\nTot ul ud al cetii.\nE sange, si toamna.\nCu negru brat de pace\nO craca tot ma-ndeamna\nLugubra si tenace.\nE sange, si toamna.|625
Radu Gyr|Tristețe cosmică|Dorm mările și asprele faleze.\nNu-i nicăieri o rană să se vadă,\ndar o durere rece de zăpadă\ns-a-ntins peste genuni să scânteieze.\n\nȘi parcă lacrimi mari încep să cadă\nși parcă toate lumile sunt treze\nși sferele pornesc să sângereze\nîn liniștea vibrândă ca o spadă.\n\nAbisul, timpul, marele-ntuneric\nse scoală-ncet în vechea lor treime\nși bat în pulsul miezului generic.\n\nȘi tot mai pur, din via adâncime,\nse-nalță plânsul cosmosului sferic\nși geamătul tristeții anonime.|4071
A. E. Baconsky|Vârsta|Vor apărea profeții, înnoitorii oamenii viitorului,\ntoți cei falși vor ajunge profeți și multă lume\nîi va urma când, murdari și cu ochii sticlind de lăcomie,\nvorbind mereu în numele altora vor reclama puterea\npentru ei și le veți da-o, căci veți fi obosiți, somnul\npătrunde în agitația cetăților voastre și o culoare\nindefinită marchează putrefacția vârstei.\nAșteptați,\nurmăriți cu aviditate marile publicații subtile\nunde se experimentează mereu, cereți marile hebdomadare\ncu o sută de pagini, umbra profeților stăruie-acolo\nprintre cuvinte, palizi prind viață din granulația lor\nhrănindu-se până la maturitate cu plasma cuvintelor,\ncruce de aur pe un destin celular peștilor morți,\nle putrezește întâi capul și civilizațiilor îmbătrânite,\ncuvintele răscoliți totul, agitați-vă, trepidați,\nAmin!\nCei cu adevărat agitați și puternici se vor naște mult mai târziu,\ncei ce vor fi, cei ce vor mătura cenușa întrebându-se\nde ce va fi fost nevoie de-atâtea grămezi de cuvinte\nși de toată această desăvârșire zadarnică înainte de moarte,\ndorm încă la răspântia ipotezelor într-o fericită inexistentă.|30
Tudor Arghezi|Sfîntule|De cîte vremuri ţi-l tot ţii închis\nNu ştiu ce ai, viaţă, vis,\nBine, rău,\nÎn strînsul pumnului tău ?\n\nȚii în mînă fum, cenuşe, foc ?\nȚi-am descîntat-o ca pe un ghioc.\nSfîntule,\nPămîntule.\n\nNici cîntecul, nici ruga n-au descremenit\nZiua de granit.\nN-au dezlipit deştele,\nNici dălţile, nici cleştele.\n\nTu eşti, oare, Sfinxul din poveste\nCare ştie ce este şi ce nu este,\nDincolo de literă şi pravilă,\nNegură, namilă ?\n\nUmblă omul, vîntul şi fiarele\nSă te rîcîie cu ghiarele\nVii.\nNici nu simţi, nici nu ştii.|4220
Tudor Arghezi|Urechelnița|Unde fugi, nebună oarbă,\nCu picioarele de barbă ?\n\n1963|4237
Tudor Arghezi|Creion 2|În grădina-n care scriu,\nCerne aur argintiu\nO tipsie ca de jar,\nSpînzurată-ntr-un arțar.\n\nFlorile trezite mi-s.\nAripile și-au deschis,\nȘi desprinse din răzoare,\nStoluri lungi încep să zboare.|4127
Camil Petrescu|Samarcanda|Muntele sticlos din fund e la trei nopţi\nDepărtare cu privirea. Şahi răscopţi\nPlâng ce-a fost cu ochii scoşi. Oigurii mei\nCresc în vaduri, văile vuiesc de ei.\n\nMerg spre turnul nalt, cât norii albi de grindeni,\nMargini nu se ştiu, privelişte n-are,\nŢările vecine-l văd de pretutindeni,\nCaravanseraiuri fumegă-n hotare.\n\nSus pe munţi spânzurători cât cerul gol\nCheamă trecătorii şuierând domol.\nMuşte cât găinile rotesc. Leproşii\nVămuiesc chervanele, aprind chiparoşii.\n\nCurcubeul peste Asia întreagă\nCheamă-nţelepciunea voastră să aleagă.\nIată, flăcări, stele luminează albastre,\nNaşterea pe scurt a seminţiei noastre.\n\nBajazet închis cu amintirea-n cuşcă\nGratiile ca zăbalele îşi muşcă.\nHoarda, hoarda mea de aur peste tot.\nPrapur cu minciună, cepeleag despot.|2761
Ilarie Voronca|Gânduri pentru Soveja|Trâmbiţa primăverii a sunat peste orăşel.\nAerul limpede cum e apa de fântână.\nFereştile s-au deschis, băncile s-au înnoit.\nÎn sulfet: amintirea ca urma unei brăţări pe mână.\nVreau să rătăcesc dincolo de mâhniri.\nAici, atât de trist, cântecul cheiului şi-al apei.\nSă ne urcăm în docar. Cerul tot mai aproape-i,\nŢipătul oraşului s-a şters cu deznădejdi şi zidiri.\nVino, vom merge la Soveja în munţi.\nAcolo trecutul meu, ca-ntr-un cufăr vechi o haină albă.\nZarea e cu brazi şi pe sânul munţilor oile-salbă.\nPeste privelişte, sufletele au să ni se apropie ca peste aceeaşi carte două frunţi.\nVom asculta cântecul buruienilor. O să întâlnim ciobani.\nSprinteni şi cu soare în trup, vom alerga prin pădure.\nAerul, ne va deschide pieptul, ca o secure,\nşi viaţa o să treacă simplu ca un râu peste bolovani.\nAşa, ai să înţelegi ce trist e să fii poet.\nLasă-ţi cărţile şi odaia îngropate în noapte.\nVom iubi ţărănci cu trupurile coapte,\nşi-o să ne tăvălim în ierburi şi-o să ne furişăm în brădet.\nApoi amurg şi prin ogrăzi lumini târzii,\nşi oameni care spun: să ne pregătim pentru cină.\nPe cerdac cu funcţionarii făbricii, o să jucăm concină\nşi o bucurie are să ne cuprindă liniştită fără să ştii.\nSingur gândul meu, cu tine împletit,\narc boltit pe vadul cerului în seară.\nŞi tot sufletul ni se va pleca peste trup în afară,\nca peste un zăplaz vechi, un salcâm înflorit.\nDeparte uliţi triste, departe orăşeni mărunţi.\nUite: primăvara şi-a scuturat clopotele peste cetate.\nTrenul mic ne aşteaptă cu strigăte tremurate,\nVino! Să mergem la Soveja în munţi.|774
Mihai Eminescu|Cântecul lăutarului|Ca povestea cea sărmană\nCare nimeni n-o-a-nțeles,\nTrec prin vremea tristă, vană,\nCum prin secoli un eres.\n\nSunt ca lira spartă-n stâncă,\nSunt ca glasul din pustii,\nSunt ca marea cea adâncă,\nSunt ca moartea între vii.\n\nDintre chinuri ce mă-neacă\nEu sorbeam mirul curat,\nCum o lebădă se pleacă\nBând din lacul înghețat.\n\nDar cu moartea cea adâncă\nAzi eu schimb al vieții-mi gând,\nAm fost vultur pe o stâncă,\nFire-aș cruce pe-un mormânt!\n\nCare-i scopul vieții mele,\nDe ce gându-mi e proroc,\nDe ce știu ce-i scris în stele,\nCând în van lumea o-nvoc.\n\nCrucea-mi pară gânditoare,\nParca arz-a vieții-mi tort,\nCăci prin neguri mormântare\nVoi să văd fața-mi de mort.\n\nDoar atunci când prin lumine\nM-oi sui la Dumnezeu,\nVeți gândi și voi la mine\nCum am fost în lume eu.|1093
Cincinat Pavelescu|Răspuns|La ce e bună poezia?\nDar glasul tainic de păduri,\nUn val, o stea, melancolia\nȘi vraja misticii naturi?\n\nDe ce răsare trandafirul\nȘi doarme nufărul pe lac?\nȘi iarba ce-și apleacă firul\nȘi cântecul de pitpalac?\n\nMăiastra florilor culoare,\nVisarea apelor ce curg,\nUn colț de pace și răcoare,\nUn răsărit sau un amurg?\n\nDe-a pururi binecuvântate\nÎn vecii-vecilor să fiți,\nComori ce parc-ați fost create\nLa nici un rost să nu slujiți.\n\nFrumosul ce se depărtează\nCu cât mai dornic îl cătăm\nTot ce e flacără și rază\nSuntem ursiți să adorăm.\n\nSă preamărim tot ce înalță\nȘi poate mintea să frământe,\nCe face inima să bată,\nCe face sufletul să cânte!|371
George Topîrceanu|O noapte|Pe cerul plin de stele nori negri se aştern\nÎntunecând deodată al nopţii far etern.\nO umbră fioroasă învăluie pământul\nŞi-n pacea nopţii negre, vuind s-aude vântul.\n\nMai fi-vor pentru mine vrodată nopţi cu lună?\nFurtună e afară şi-n pieptul meu — furtună.\n\nSclipesc fulegere repezi pe ceru-ntunecat,\nCum gânduri repezi, noaptea, din suflet mi-o străbat.\nŞi tunetul s-aude gemând în depărtare\nCum geme-ntr-al meu suflet eterna desperare.\n\nBătut de vânturi, codrul pustiu şi jalnic sună.\nFurtună e afară şi-n pieptul meu — furtună.|724
Nichita Stănescu|Tu crezi...|Tu crezi ceva fără de tine\nnici timpul n-ar avea vechime\nci numai numai alergare\npeste strada principală, mare.\nŞi-ar slăbi şi catedrala\nm-ar bate în piron sandaua\nşi-aş şchiopăta pe loc pe loc\ncum şchiopătează-naltul plop\nmai gutuindu-mă cu-n măr\nmai păruindu-mă cu-n adevăr.|3677
Nichita Stănescu|Tema cu variațiuni : Partitura a VII-a|Nu te abate, nu te tulbura\nlacule ca o lacrimă.\nÎmi ţin cuvintele în gură \nca pe nişte perle.\nEle îmi cad din surâs\nnumai pe o tavă de argint.\n\nŞezi blând, lacule,\nnu te scutura speriat.\nNiciodată n-am să mă înec în tine, lacule.\n\nEu sunt înecat\nîn pasărea Phoenix numai\ncea care auzind a reînviat.\nŞezi blând, lacule,\neu numai în Phoenix m-am înecat. \n\nLac speriat\nlac speriat\npe care nu apune \nnici steaua măcar.|1584
Veronica Micle|S-a pus valul|"S-a pus valul de uitare\n Peste vremile trecute, \n Și s-au stins ca într-o mare\n Chinurile petrecute. \n\n Eu în vremile acele\n Tainic am iubit un nume, \n Ce"" răpind "" mințile mele\n Pace nu aveam în lume. \n\n Acum liniștea e mare, \n Pacea mea e nesfârșită \n Și adesea mie-mi pare\n Că e lumea împietrită. \n\n Dar ciudata mea gândire \n Ce mereu tot pribegeste, \n L-acel timp plin de iubire\n Când ajunge se oprește."|2059
Zorica Laţcu|Împărtăsanie|In tinda mea cu umbre dulci, Stapane,\nAtatea seri la rand ai poposit,\nLa masa alba m-ai blagoslovit,\nAtins-ai vinul si ai frant din pane.\nAtatea seri la rand s-au irosit,\nCaci n-au vazut privirile-mi pagane,\nCa trupul sfant Ti l-ai ascuns in grane,\nSi sangele cu vin l-ai indulcit.\nSi azi, ca-n alte seri, in tind-ai stat.\nCa sa te vada ochii mei, sarmanii,\nPaharul plin l-ai binecuvantat.\nIn svonul vechi din sfintele cazanii,\nCu scump sangele Tau m-am adapat\nSi trupul Tau s-a frant spre impartasanii.|4361
Lucian Blaga|Noi, cântăreții leproși|Mistuiţi de răni lăuntrice ne trecem prin veac.\nDin când în când ne mai ridicăm ochii\nspre zăvoaiele raiului,\napoi ne-aplecăm capetele în şi mai mare tristeţe.\nPentru noi cerul a zăvorât, şi zăvorâte sunt şi cetăţile.\nîn zadar căprioarele beau apă din mânile noastre,\nîn zadar cânii ni se închină,\nsuntem fără scăpare singuri în amiaza nopţi\nPrieteni cari staţi lângă mine,\nîncălziţi-vă lutul cu vin,\ndesfaceţi-vă privirile peste lucruri. \nNoi suntem numai purtători de cântec\nsub glia neagră a tăriilor,\nnoi suntem numai purtători de cântec \npe la porţi închise,\ndar fiicele noastre vor naşte pe Dumnezeu\naici unde astăzi singurătatea ne omoară.\n\n[1924)|993
Adrian Maniu|Cântec de lună veche|Frunză neagră: mătrăgună...\n\nA rămas un ciob de lună,\nlumină dulce de miere,\nlună veche în scădere,\nscăpătând fără zăbavă\nîn sfințirea mai bolnavă...\nDin paragini de otavă.\n\nPe-nalt arcul cerului,\nnicio stea, niciuna nu-i...\nNori adînci se dărăcesc,\ndestrămați se vîrcolesc,\ncearcăn vânăt ruginesc.\n\nLună veche, stând să moară,\naur bătrân, de comoară,\npeste zări vrea să se-ascundă,\nși în negură se-afundă,\nîntr-a neființei ape,\nsingură să se îngroape.|33
Nichita Stănescu|Ah, copacule|Ah, copacule, frunza ta imi cade pe umar, \nsoarele-si roteste ochiul, cazand la orizont, \numbra ta e lunga si subtire \npe campul acesta pustiu, de piatra \n\nAm ramas asa, tinand in mana \nsaua si hamurile cu miros de cal \nMi-ar parea foarte rau sa mor... \nPoate si pentru ca nu mi-e sete, \npentru ca as vrea sa plec, ramanand \nde dragul unui cal care putrezeste \nsi-al unui copac cu frunze cazand \n\nPana unde - nici eu nu stiu \nsi nici ce intamplari vor fi in sufletul meu. \nAh, copacule, stelele sar dintr-o margine de pamant \nsi e dulce caldura si e un timp si e o liniste \nca o flacare verzuie, arzand!|1314
George Coşbuc|Scumpă ţară românească|Scumpă ţară românească,\nCuib în care ne-am născut,\nCâmp pe care s-a văzut\nVitejia strămoşească,\nScumpă ţară românească,\nTe salut!\n\nŞi-a mea frunte ţi se-nchină\nCa naintea unui sfânt,\nCăci, deşi copil eu sunt,\nInima de dor mi-e plină.\nSă te văd mereu regină\nPe pământ.\n\nSă ai viaţă de vecie,\nSă sporească-al tău popor;\nSub stindardul tricolor\nSă nu vezi decât frăţie,\nŞi-atunci, dac-o fi să fie,\nPot să mor!|2924
Lucian Blaga|Izvorul nopţii|Frumoaso,\nţi-s ochii-aşa de negri încât seara\ncând stau culcat cu capu-n poala ta\nîmi pare\ncă ochii tăi, adânci, sunt izvorul\ndin care tainic curge noaptea peste văi\nşi peste munţi şi peste seşuri\nacoperind pământul\nc-o mare de-ntuneric.\nAşa-s de negri ochii tăi,\nlumina mea.|3343
Nichita Stănescu|Nod 7|Ceață deasă, luminiscentă, compactă,\nnu-mi văd nici mâinile,\nceată umedă, vâscoasă, șerpuitoare,\nnu se văd nici măcar țăranii,\nnu se aud nici măcar caii,\nnici măcar lătrăturile de câine.\nPrivirea dă ocol albului ochilor,\nalunecă pe iris înapoi în pupile,\nsunetul rămâne agățat de lobul urechii,\ncântecul nu pătrunde în timpane.\nNu există sus și nu există jos\nnu există înapoi și nu există înainte\ndeși merg de parcă aș sta locului\nși stau locului de parcă aș merge.\n\nNoduri și semne ( 1982 )|1488
Adrian Păunescu|Străin fără tine|"Și mâna stângă-mi ia deodată foc\nCând trenul pleacă-n noapte, de pe șine,\nCu umbre care cad să se închine.\nDe mine-și bate insomnia joc.\n\nCând consistență nu mai au deloc,\nÎntr-un oraș străin, femei străine,\nLa semafoare, parcă mi-e mai bine,\nCând văd culori schimbându-se pe loc.\n\nDeodată, talpa de pământ se ține\nȘi nu mai pot înainta deloc,\nLa moarte prin cădere mă provoc,\nCe frig îmi e pe lume fără tine.\n\nȘi mă complac, în lipsa de noroc\nȘi mă deprimă lipsa de rușine.\n\n25 Ianuarie 2003\n(""Din doi în doi"", 2003)"|4598
Radu Gyr|Leagăn mic *|La fereastra cu lumină\ncade freamăt alb de zbor.\nSeara, lunecă-n pridvor\nheruvimii din grădină.\n\nCrini cu trâmbițe se-adună\nlângă ușe câte doi.\nSe dau jos luceferi noi\ndin caișii plânși pe lună.\n\nȘi, tiptil, și crini și stele\nși heruvii de pe prag\nintră-n casă, leagăn drag,\nsă te scrie'ntre zorele\n\nși să schimbe în grădină\nun bordei de om calic.\npentr'un strop de leagăn mic\nși-o fărâmă de lumină.|3927
Duiliu Zamfirescu|Cântec de mare|Vino, Nella, vin pe mare\nVino, Nella, vin.\nSă'necăm în sărutare\nOr-ce trist suspin.\n\nTe voiu duce pen'la Chio,\nChio, țara ta.\nȘi plutind, penă la zio\nTe voiu săruta.\n\nVino să cântăm cu vântul\nLegănați pe val,\nCăci ne vor găsi mormântul\nAjungând la mal!\n\nVino Nella, vin pe mare,\nNella vino, vin,\nSă'necăm în sărutare\nOr ce trist suspin!\n\n1883|493
Adrian Păunescu|Unde să pleci|Află şi-nvaţă\nAcest refren:\nPână la moarte,\nN-ai nici un tren.\n\n\nClipă absurdă\nŞi, noi, năuci,\nNici nu ştiu unde\nVrei să te duci.\n\nÎncă nu-i gata,\nÎn hale reci,\nTrenul cu care\nCrezi c-ai să pleci.\n\nDeocamdată,\nÎncă de ieri,\nAcarii însuşi\nSe simt şomeri.\n\nCare plecare,\nCare pardon,\nCare adio,\nCare peron?\n\nCe despărţire,\nCând amândoi\nNu ne cunoaştem\nNoi între noi?\n\nNu fi precoce,\nNu insista,\nÎncă-i abstractă\nIubirea mea,\n\nCât tu, pe lume\nNici n-ai venit\nŞi, într-un pantec,\nSuferi cumplit.\n\nCreşte, sub cerul\nAstrilor căşti,\nMaternitatea\nUnde urmează\nSă mi te naşti.|4614
Ion Heliade-Rădulescu|O voce|Voce-auz, voce de pace,\nŞi orice durere tace.\nEolian instrument,\nInima-mi vibră, tresare\nÎntr-o mistică mişcare\nÎn fericele-i turment.\nVoce-auz, voce de pace,\nŞi orice durere tace.\n\nCînd deşteaptă bucuria\nCînd dulce melanholia,\nCînd al îngerilor dor;\nCînd consolă haritatea,\nCînd aprinde pietatea,\nCînd acel divin amor.\nS-aude voce de pace,\nŞi orice durere tace.\n\nUndele de melodie\nLegănînd sufletu-mbie\nCătre ţărmii celestini,\nŞi aude întonare\nD-o serafică cîntare\nSărbătorilor divini.\nVoce-auz, voce de pace,\nŞi orice durere tace.\n\nEşti frumoasă, eşti senină,\nO, cerulee lumină\nDin cei ochi inspiratori,\nEşti divină,-ncîntătoare,\nO seraf-privighetoare,\nCe încînţi nemuritori.\nVoce-auz, voce de pace,\nŞi orice durere tace.|825
Lucian Blaga|Cântecul obârșiei|La obârsie, la izvor\nnici o apa nu se-ntoarce, \ndecât sub chip de nor.\nLa obârsie, la izvor\nnici un drum nu se întoarce\ndecât în chip de dor.\nO, drum si ape, nor si dor, \nce voi fi, când m-oi întoarce\nla obârsie, la izvor?\nFi-voi dor atuncia? Fi-voi nor?|975
Nicolae Labiş|Uită-te|Uită-te, încă e rouă\nȘi toamna începe să-și țeasă\nFoile galbene-n suflete,\nPale neliniști în pomi de matasă.\n\nȘi uită-te, noaptea e rece\nȘi vara-i alături, dar frunzele pică,\nȘi uită-te, -i rece dar trece\nFiorul fierbinte de care ni-i frică.|3730
Octavian Goga|Trecea un om|Pe sub fereastra casei mele\nÎn largul drumului de ţară,\nSub cerul alb, stropit cu stele,\ntrecea un om cântând, aseară.\nEra un cântec care spune\nDurerile ce-adună anii,\nTrist ca un plîns de-ngropăciune.\nCum numai ei îl ştiu, ţăranii.\nDe unde oare călătorul\nÎl adusese-n sat la mine,\nDin ce mister pornea fiorul,\nDin ce adânc, din ce ruine?\nÎl ascultam cum jalea-i blândă\nDeasupra văilor se-mparte,\nNemângâiată şi plăpândă\nCa o mustrare de departe.\nŞi cum se risipea-nainte\nOftarea lui înderurată,\nO clipă mi-am adus aminte,\nCă şi eu am cântat odată...|1703
Nichita Stănescu|Amurg|Mă culcasem lîngă glasul tău\nEra tare bine acolo, şi sînii tăi calzi\nîmi păstrau tîmplele.\n\nNici nu-mi mai amintesc ce cîntai\n…Poate crengile şi apele\nce ţi-au legănat nopţile\nSau poate copilăria ta care a murit\nundeva sub cuvinte.\nNici nu-mi mai amintesc ce cîntai.\n\nMă jucam cu pălmile în zulufii tăi\nErau tare îndărătnici\nşi tu nici nu mă ştiai\n\nNu-mi mai amintesc de ce plîngeai\nPoate doar aşa de tristeţea cîntecului\nOri poate de drag\nşi de blîndeţe…\nNu-mi mai amintesc de ce plîngeai\n\nMă culcasem lîngă glasul tău \nşi te iubeam|1327
Victor Eftimiu|Anton Pann|Ca hogea Nastratin isteţ la minte\nŞi mucalit, poznaş precum Păcală,\nDin orice vorbă el făcea zicală,\nTrăgea, din orice fapt, învăţăminte.\n\nÎn luminiţa de opaiţ, cu migală\nScria şi dăscălea pe-un blid de linte.\nSărac şi singur, cine să-l alinte ?\nÎnvins, ursita şi-o purta cu fală.\n\nI-au terfelit obrazul trei neveste ...\nSărmanul, ajunsese de poveste !\nDar îndura cu inima bărbată,\n\n« Te-a înjurat, în dos, un nu-ştiu-care ! »\n« Ei şi ? răspunse gurilor flecare —\nÎn lipsa mea, putea să mă şi bată ! »|2074
Adrian Păunescu|Dor de Cluj|"Sfios vin la tine ca-n templul Ardealului,\nEu, fiu de ţărani din fierbintele sud,\nŞi Clujul e, tot, hohotire de clopote,\nŞi paşii lui Blaga pe străzi se aud.\n\nCa Iancu aş vrea pe suişul Feleacului\nSă cad furtunos peste Cluj ca un cal,\nDar astăzi e linişte dulce în inima\nPrea mult pătimitului nostru Ardeal.\n\nAcelaşi e Clujul, aceiaşi sunt oamenii,\nMereu născători şi mereu muritori,\nDar şi de-aş avea tot o singură naştere\nAici aş muri de o mie de ori.\n\nMereu către dealul ciudat al Feleacului\nAtras mi-a fost neamul bătrân de oltean,\nAici învăţară ai mei, toate rudele,\nDumitru şi Ana şi Tina şi Ioan.\n\nCând noaptea se lasă tresar amintirile\nŞi trec literaţi spre un magic castel,\nCe seamănă Clujul în noapte cu creierul,\nUn creier cu gânduri aprinse în el.\n\nŞi ce n-a fost voie, şi clipele libere,\nŞi ce-i mulţumire, şi ce e reproş\nSe-adună nostalgic la cumpăna nopţilor\nCând Blaga îşi murmură paşii sfioşi.\n\nEl trece spre moarte, în marea lui trecere,\nŞi e printre noi şi din nou printre duşi,\nSfios într-un Cluj ca în templul Ardealului,\nCe dor mi-e de Blaga, ce dor mi-e de Cluj.\n\nRoş-galben-albastre sunt razele Clujului,\nFurtuna din veac mai de preţ le făcu,\nBătrâni înţelepţi poartă grija grădinilor,\nCei tineri pe piept au insigne cu ""U"".\n\nAtât de senin se transcriu tragediile,\nLegendele iartă momentul cel crud,\nCe simplu cântăm: ""Blaga-i mut ca o lebădă""\nȘi paşii lui Blaga prin Cluj se aud."|4448
Virgil Carianopol|Plâns de servitor|M-au îndoit amintirile şi m-au bătut ploile\nMi-au crescut în spate, ca iarba, nevoile -\nM-am uscat boierule de când de sus\nŢi-a trimis Dumnezeu aripi şi te-ai dus.\nNu mă mai adună nimeni după drumuri\nCând îşi umple toamna părul cu fumuri\nNu mă mai cunoaşte nici pădurea, nici munţii,\nNu mai îmi sărută nimeni apele frunţii.\nCocoana s-a îndrăgit de alt boier,\nA dat toate vitele şi oile altui oier\nŞi mie îmi sărută lacrimile gura\nDe dimineaţa şi până şi-arată luna custura.\n\nIa-mă boierule şi pe mine în cer\nSă mă dai slugă acolo altui boier,\nSă mătur prin lună, să şterg de praf soarele\nŞi să vă spăl rufele şi picioarele...\n\nIa-mă şi pe mine să am grijă de duduca Irina\nCu ochii şi cu mâinile ca lumina...\nSă-i aduc stele, să-i fac păpuşi\nSă mă ascund ca altădată seara după uşi,\nSă-i povestesc de Kira-Kiralina şi cei patruzeci de hoţi\nCă de-aici prea mă gonesc şi mă huiduiesc toţi.|4334
Elena Farago|Romanță|În lanțul legilor haine,\nZadarnic mâinile se frâng; —\nCu fiecare zi ce vine\nSe sting luminile… se sting!…\n\nÎși ninge fulgii peste mine\nAripa unui mut blestem, —\nDar știu că sufăr pentru tine,\nȘi nu mă plâng… și nu mă tem…\n\nSe zbate tot mai stins în vine\nAl clipelor îndemn nătâng; —\nȘi-n umbra zilelor puține\nSe sting luminile… se sting!\n\nÎși ninge fulgii peste mine\nAripa mutului blestem;\nMi-e dor… mi-e dor… și știu prea bine\nCă nu se poate să te chem!\n\nCu fiecare zi ce vine\nSub greul lanțului mă sting, —\nDar știu că sufăr pentru tine,\nȘi nu mă tem… și nu mă plâng!…|553
George Topîrceanu|La Paşti|Astăzi în sufragerie\nDormitau pe-o farfurie,\nNecăjite si mânjite,\nZece ouă înroşite.\n\nUn ou alb, abia ouat,\nCu mirare le-a-ntrebat:\n- Ce vă este, frătioare,\n- Ce vă doare?\nNu vă ninge, nu vă plouă,\nStaţi gătite-n haină nouă,\nParcă, Dumnezeu mă ierte,\nN-aţi fi ouă...\n- Suntem fierte!\nZise-un ou rotund şi fraise\nLângă pasca cu orez.\nŞi schimbându-şi brusc alura,\nToate-au început cu gura:\n- Pân'la urmă tot nu scap!\n- Ne găteşte de paradă.\n- Ne ciocneşte cap în cap\nŞi ne zvârle coaja-n stradă...\n- Ce ruşine!\n- Ce dezastru!\n- Preferam să fiu omletă!\n- Eu, de m-ar fi dat la cloşcă,\nAş fi scos un pui albastru...\n- Şi eu unul violet...\n- Eu, mai bine-ar fi să tac:\nAşa galben sunt, că-mi vine\nSă-mi închipui că pe mine\nM-a ouat un cozonac!...|716
Adrian Păunescu|Mila de albine|Polenul a uitat să se închine,\ne luat de mic din fel de fel de flori\nși prefăcut în miere de albine\nși pus în faguri încercuitori.\n\nNimic despre polen, decât că este\nalbinelor și mătcii de folos,\ncă el urmează tragica poveste\na tuturor jertfiților de jos.\n\nPolenul este lumea fără ranguri,\npolenul este lumea, și atât,\nsub vârste și sub bice și sub tancuri\nținând la steagul ei necoborât.\n\nPolenul leagă treptele-ntre ele\nși pune moț grădinii, la răscruci,\npolenul face să miroasă-a stele\nși mătcile și trântorii năuci.\n\nDar nu e prost și nu e fără carte,\nașa precum îl cred cei care-l vând,\nci este puritatea fără moarte\nși este geniul omului de rând.\n\nCum tuturor lucrarea le convine\nși de aceea nici n-o întrerup,\npolenul nu mai poate să se-nchine,\ndar simte că-i e milă de albine\nși leagă dulce zborul lor de stup.|2348
Dimitrie Anghel|Duminica|Cum te-așteptam odată Duminică Prea-Sfîntă\nȘi cît îmi pari acuma de tristă și pustie…\nSalonu-i gol, și-n umbră doar samovarul cîntă\nAsemeni unui popă ce-ngîn-o leturghie.\n\nEra cu toate-aceste așa de multă lume,\nVeneau tenori celebri, și doamne diletante,\nPoeți sermani, și fete ce între două glume\nS-extaziau mirate : „Ah ! ce frumos andante !”\n\nTindea amoru-n umbră șiretele lui curse,\nȘi cînd vorbeau de stele, de sori, de tot înaltul,\nEu mă plimbam cu gîndul în carul Marei Urse,\nDoar voi găsi un astru nespeculat de-un altul.\n\nCuvinte fără noimă urcau, dar, orice vorbe\nDin gura ta căzute, mi se păreau divine,\nPuteau să cînte-n pace și harpe și teorbe,\nCăci n-auzeam nimica, de te-ascultam pe tine.\n\nȘi-acum e gol salonul, e gol, și-n umbra casei\nStau vastele fotolii și lung prind să se mire :\nPe unde-o fi azi pasul micuț al prea frumoasei,\nCe tot venea statornic ca să-și găsească-un mire?\n\nOglinzile-și arată cu jale infinitul\nȘi nu mai vine nimeni… zadarnic stai la geamuri,\n— „Ce-ai căutat în lume, o, tu ! mult liniștitul\nPoet, credeai că-i lesne să scrii epitalamuri ?”\n\nCe-am căutat, v-aș spune, ce-am căutat eu — dară\nMi-e frică, căci în umbră, supremă ironie,\nÎn neagra umbră, pianul cu dinții scoși afară\nRînjește ca un monstru ce-ar vrea să mă sfîșie.|452
Grigore Alexandrescu|Dervisul şi fata|Se povesteşte cum că odată\nUn dervis pustnic, om cuvios,\nS-amorezase, vazând o fată\nCu trup subțire, cu chip frumos.\nDintr-una-ntr-alta vorba aduse\nSi în stil neted patima-şi spuse,\nZicând: „Asculta, eu te iubesc,\nŞi pentru tine mult patimesc”.\nStilul acesta, adevărat,\nNu mi se pare prea minunat;\nDar pentru-un pustnic trăit departe\nDe ale lumii valuri deşarte,\nPutem să zicem că nu e prost.\nFata raspunse: „Poate-aş fi fost\nDestul de bună ca să te crez,\nDar aste haine bisericeşti\nNici n-au a face cu ce-mi vorbeşti;\nŞ-apoi de barba mă-nfiorez”.\nPustnicul nostru pe loc se duse,\nÎşi rase barba, se pieptăna,\nNemteste bine se îmbracă,\nŞ-o pălărie în cap îşi puse.\nVeni la fata: „Cum ți se pare?\nO-ntrebă. Spune-mi, mai te-ndoieşti?\nVezi ce putere amorul are?\nMi-am lasat legea; alt mai voieşti?”\n—„Nu voi nimica, atunci ea zise;\nCredincios mie cum o să-mi fii,\nCând jurăminte în ceruri scrise\nŞi a ta lege nu poti s-o ții?”\n\nFata avea dreptate de nu vrea să-l asculte.\nCine-a facut o crimă poate face mai multe.|2984
Mihail Săulescu|În mine|Aş vrea să am puterea să mă desfac pe mine,\nSă pot vedea odată ce am şi cine sunt,\nSă pot să văd în noaptea adânca ce-i în mine,\nMai viu, mai clar, mai bine.\n\nTăcerea ce mă are să-nvie-ntr-un cuvânt\nAş vrea să am puterea să mă desfac pe-o masă, \nCa un chirurg ce, poate, în basme numai e ! \nDe multe ori imi pare că firea mea mă lasă \nŞi-adeseori îmi pare că pot vedea orice...\nCe groaznică faptura mi-apar eu câteodată ! \nÎn mine nu e unul — în mine nu-s doar eu,\nÎn inimă, în suflet, un altul mi s-arată, \nŞi gândul mă munceşte neîndurător mereu !\nMi-e inima o tristă şi palidă fecioară, \nDuioasă, care plânge când n-are ce visa. \nMi-e inima o tristă şi palidă fecioară \nPe care-o stea, un cântec, un zvon o înfioară \nCum stă şi-aşteaptă parcă într-una altceva\nIar sufletul îmi este un cititor în stele,\nUn mag din alte vremuri, un rătăcit de-acel\nCe-şi află-un rost în lume umblând cu ochii-n stele.\nTu nu pricepi ce poate-a găsit vreodată-n ele \nDoar simţi că lucruri triste adesea poartă-n el.|1247
Lucian Blaga|Vânzătorul de greieri|Un strigăt în noapte pe bulevard: grilu! Din câmp\nvânzătorul intrat-a-n oraş pe-un măgar, cu greieri\nîn păr şi pe braţe, ieşiţi din corfele pline.\nCată să-i vânză-n piaţă. Se uită aiurea şi tâmp.\n\nSă vânză ar vrea o palmă de luncă-n cetate,\nun cântec mai nou pentru vetre şi casă.\nArgint viu şi negru e roiul - pe umeri.\nGrilu, grilu! Cu sunetul scump, de zare aleasă!\n\nAstfel intrarea şi-o fac în oraş prin ţipătul străzilor,\nnestânjeniţi în cântare - greierii ţării.\nFetiţa mea singură, Ana lumina, în noapte\ni-aude, şi-o clipă surâde lunii şi mării.|3401
Costache Ioanid|Ca pâine a Vieţii|Ca pâine a Vieţii,\nca sânge al iertării,\nca jertfă curată,\nam fost dăruit.\nIubirea eternă,\ncu braţele-ntinse,\nM-a dat tuturora.\nDar tu... M-ai primit?\n\nDin ţară în ţară,\ndin poartă în poartă,\ndin inimi în inimi\nam binevestit.\nŞi-acum când e vremea\nsă-nchid uşa vieţii,\nte-ntreb înc-o dată:\ndar tu... M-ai primit?\n\nZadarnic vei bate\nla poarta închisă,\ncând aspru în noapte\nvei fi izgonit.\n„Primeşte-mă Doamne!”\nStriga-vei cu lacrimi.\nŞi Eu voi răspunde:\n„Dar tu... M-ai primit?”.|2774
Adrian Păunescu|Sila|Mi-e dor de traiul simplu și exact,\nMi-e dor de-o nemurire refuzată,\nAș fi în stare să mai mor o dată,\nPentru-a avea alt rol în primul act.\n\nÎn dreptul tâmplelor să-mi cânte cuci,\nÎn loc de-o inimă să-mi crească două,\nPe glezne urce râuri reci de rouă,\nSă-mi fie gâzi sărmanii nuci uituci.\n\nNici bună ziua parcă n-aș mai da,\nM-aș duce-n munți să viețuiesc sălbatic,\nS-arunc o căprioară pe jăratic\nȘi Dumnezeu să stea la masa mea.\n\nAm să mă sting sărac și singuratic,\nCu-o nuntă neagră, fără nici o stea.|2435
Panait Cerna|April|În glas au aiurări de liră,\nPe frunţi — un răsărit de zori;\nLa şipot, unde poposiră,\nS-au adunat privighetori...\n\nIar zeul dragostei, April,\nDin două guri făcea o floare,\nŞi fiecare sărutare\nO saluta din crengi, c-un tril.\n\nVisând, cei doi îndrăgostiţi\nTot repetau în suflet cântul;\nAtunci, din fundul văii, vântul,\nVăzând cât sunt de fericiţi,\n\nS-a strecurat în crengi tiptil,\nMişca un ram, zâmbea în soare,\nŞi-i îngropa sub colb de floare,\nC-un râs zburdalnic de copil.|3785
Ion Minulescu|Echinox de toamnă|Ascultă, Doamnă!...\nAscultă glasul echinoxului de toamnă,\nCe aiurează-n vârful unui plop\nStrident,\nDar înţelept ca un Esop...\n\nÎn locul veveriţei de-astă-vară,\nPe care pădurarul vrea s-o-mpuşte\n(Fiindcă-ncercase să te muşte),\nPe-aceeaşi cracă stă acum o cioară!...\n\nE simbolul idilelor defuncte —\nIdilele de vară (la munte sau la mare).\nUn scriitor,\nO cetitoare,\nO strângere de mână,\nUn „ah!”,\nO sărutare...\nŞi-n urmă: puncte, puncte, puncte...\n\nE tot ce-a mai rămas din noi —\nDin păpădia\nIubirii noastre scurte de-astă vară:\nUn plop pe malul Oltului,\nO cioară\nŞi-un glas ce pastişează veşnicia!...\n\nAscultă-l înc-o dată, Doamnă...\nE glasul echinoxului de toamnă…\n\nvolumul „Strofe pentru toată lumea”, editura Cultura Națională, București, 1930|3151
Marin Sorescu|O să plouă|O să plouă\nÎși zice Dumnezeu, căscând,\nȘi privind la cerul fără pic de nor,\nMă cam încearcă reumatismul\nDe vreo patruzeci de zile și patruzeci de nopți.\nEhe, se strică vremea!\n\nNoe, mă Noe,\nIa vino până la gard să-ți spun o vorbă.|2615
Adrian Păunescu|Adolescența|Vând dumbrăvi și optsprezece ani,\nStradă cu salcâmi şi cu castani,\nPrimăvară-n balta renăscută,\nZile ce amintirea le sărută.\n\nR.\nPe nisipul plajelor de aur\nSoarele ne-a întins cununi de laur,\nFata mea de Dunăre şi şoapte,\nFata mea cu păr de miazănoapte.\n\nFată, mijloc de viorică,\nUnde-i casa noastră de latină\nMâzgălită printre ablative\nCu distihuri şchioape şi naive.\n\nSe arcuiau prin sălcii catedrale,\nLuntrea noastră se pierdea agale,\nÎntr-o ţară de tăcere şi stuh\nGândul dispăru şi din văzduh.\n\nSărutarea noastră caldă şi invoaltă\nAvea gustul merelor de baltă,\nDulce, sângerată şi amăruie,\nAni au fost ce din străfunduri suie.\n\nNu, acestea nu se pot uita uşor,\nNiciodată nu se sting, nu mai mor,\nHei, dumbrăvi de vise şi castani,\nVânt, nisip şi optsprezece anï.|2159
Veronica Micle|Si daca-un dor ...|Si daca-un dor mai simt in piept\nCand se iveste luna,\nE ca sa nu te mai astept\nSi azi ca'ntotdeauna.\n\nSi mangaieri de mai pot fi\nUnei vieti de jale,\nAr fi de-a nu te intalni\nNicicand in a mea cale.\n\nIar fericita de eram\nSa fiu in asta lume,\nPe tine nu te cunosteam\nNici iti stiam de nume.|2064
Adrian Păunescu|Exerciţiul morţii|În timpul dramei, toate sunt mai clare,\nÎmi creşte valul lumii împotrivă,\nE-o vizibilitate negativă,\nCe în străfundul ochilor mă doare.\n\nAcum e apt să vadă fiecare\nCe fel de simţăminte mai cultivă,\nSărmane, două inimi în derivă,\nSă aibă bârfa lumii de mâncare.\n\nDacă aş şti să cânt, aş lua un flaut\nŞi-aş trece-n el, cu tot, cu nervi şi sânge,\nAş implora, aş protesta, aş plânge,\nDar nu mai am puterea să te caut.\n\nŞi exerciţiul morţii, ce mă-nfruntă,\nE pentru tine darul meu de nuntă.|2270
Zorica Laţcu|Eroi au fost, eroi sunt încă|Noi suntem undeva, în iarba moale,\nÎn spicul copt, în ţarina fierbinte\nÎn munţi, cu mândrele poieni la poale, \nNoi n-am murit de tot, luaţi aminte!\n\nNoi stăm şi astăzi strajă-ndelungată, \nSus, sus, la ale veşniciei porţi\nSă aducem iarăşi jertfa ne'ntinată, \nLuaţi aminte, noi nu suntem morţi!\n\nCum stăm noi jertfă lângă Dumnezeu,\nDin noi se-nalţă flacăra cea vie, \nPrin care-n ceruri amintim mereu \nCă este pe pământ o Românie. \n\nŞi dacă neamul plânge în nevoi, \nNoi stăm de veghe sus necontenit\nŞi cerem izbăvire pentru voi, \nCăci numai pentru asta ne-am jertfit.|2143
Tudor Arghezi|Inscripție pe paraclis|În altar sfîrşesc și-ncep\nCele ce nu se pricep.|4162
Radu Gyr|Ziurel de ziuă|Tot mai arde cerul sus\n- ziurel de ziuă -\npeste ieslea lui Iisus\n- ziurel de ziuă -\n\nVitleeme, colț de rai,\n- ziurel de ziuă -\nîngeri palizi încă ai?\n- ziurel de ziuă -\n\nAlb și fraged Vitleem,\n- ziurel de ziuă -\nîn ce vis să te mai chem?\n- ziurel de ziuă -\n\nSteaua sfântă de Crăciun\n- ziurel de ziuă -\ndin ce praf s-o mai adun?\n- ziurel de ziuă -\n\nLacrimi mari pe cer s-aprind,\n- ziurel de ziuă -\nprin tristeți de foc colin\n- ziurel de ziuă -\n\nPentru-nsângeratul mag\n- ziurel de ziuă -\npune, Doamne, spini pe prag\n- ziurel de ziuă -\n\nȘi acoperă cu lut\n- ziurel de ziuă -\nVitleemul meu pierdut\n- ziurel de ziuă -|4088
Nichita Stănescu|Adolescenţă|Tu eşti cântecul meu de izbândă. \n\nPeste noapte când te înfăţişezi \nîn firele ploii, \nintru surâzând \nsub cupolele tale de cristal, \nuimit de bogăţia ta \nşi mângâi frâiele cailor tăi \nbătute cu piatră de zamfir. \n\nEu voi încăleca \npe-un armăsar alb \nşi-mi voi agăţa ploile, \ncercel sunător la ureche, \nsă mă auzi când trec. \n\nPriveşte-mi ochii \ncât de albaştri-mi sunt! \nMă gândesc la Comună, \nla bolţile-i înalte cât privirea. \n\nŞi când rostesc numele ei de purpură \nşi buzele mi se roşesc, \nca de-un sărut, \natunci ştiu că s-a făcut dimineaţă \nşi mă grăbesc în întâmpinarea \nsoarelui.|1305
Lucian Blaga|Strofe de-a lungul anilor|Când prin oraş calci lin pe străzi\nsămânţa ulmilor, şi-n mers\nîn adevăruri limpezi crezi -\nmai e nevoie de vreun vers?\n\nCând muşchiul de pădure mult\nne-alină-n vară verde dor\nşi glasul picurat ţi-ascult -\nmai e nevoie de-un izvor?\n\nCând în bătaia vântului\nmlădie umbli pe colnic,\npe-ntinderea pământului\nmai e nevoie de vreun spic?\n\nCând între lipsă şi prisos\nne bucurăm de câte sunt\nşi cântă pe subt glii un os -\nmai e nevoie de cuvânt?\n\nCând îţi ghicesc arzândul lut\ncum altul de Tanagra nu-i,\ndin miazănoapte până-n sud\nmai e nevoie de statui?\n\nCând hoinărind, alăturea,\nnoi mână-n mână ne găsim\ncu ochii la aceeaşi stea -\nmai e nevoie de destin?|3390
Ion Minulescu|Pastel absurd|Casă veche, casă mică\nParcă tremură de frică\nSă nu cadă pe trotuar...\nLângă ea un felinar.\nLângă felinar un pom\nȘi pe stradă, nici un om...\nNici un om...\nNici un om...\n\nCe se vede pe fereastră?...\nEa și El -\nO bluză-albastră\nȘi-un monoclu de baga\nStau de vorbă pe sofa...\nCapșa vine, câteodată, și prin mahala!...\n\nCe-i afară?... Noapte?... Ziuă?...\nParcă-i soare...\nBa e lună...\n- Bună ziua!...\n- Noapte bună!...\n- Sau mai bine chiar Adio!\n- Ai dreptate, tu... Adio!...|3173
Cincinat Pavelescu|Un cântec, numai unul...|Un cântec, numai unul încă,\nȘi-n urmă, inimă, tăcere;\nAș vrea s-ascult a mea durere\nCum plânge-n taina ei adâncă.\n\nUn cântec, numai unul încă,\nDar blând ca și o mângâiere,\nCă poate va avea putere\nSă-nmoaie inima-i de stâncă.|389
Emil Botta|Jaf|Văd prin ochean malul și colibele.\nDar unde-i marea pe care o blestemau pescuitorii\nși uraganul nebun, îmbătat de victorii?\n\nÎnecatul a cuprins marea în brațe,\na înfășurat-o în uragan ca-ntr-un șal de mătase\nși s-a tot dus sub zodii mai norocoase.\n\nVăd copacul cu ramuri atente, dezmierdătoare\nși aud cântând turturele.\nDar unde e noaptea și unde sunt prețioasele stele?\n\nSpînzuratul a luat noaptea pe umeri,\na îndopat buzunarul cu recile juvaeruri\nși a tulit-o ca un ogar cu limba scoasă prin ceruri.|578
Alecu Donici|Ursul butnar|"Un urs văzând pe-un pădurar\nDe meserie cam butnar\nCum cercuri îndoieşte\nŞi în avut sporeşte;\nA socotit să-ncerce şi el ăst meşteşug.\nLa cercuri trebui strung\nŞi alte cuviinţe,\nDar ursului ce-i pasă de practice ştiinţe:\nEl are lăbi, putere, el vrea neapărat;\nIar voia câte fapte pe lume n-a lucrat.\nAcum răsună codrul! Tot ce-i nuia mai groasă,\nDin rădăcină-i scoasă;\nTrăsnesc, plesnesc copaci, în lăbi de urs mereu,\nDar lucrul mergea greu.\nVăzând aşa ursachi la pădurar aleargă,\nÎncât sta gata omul asupra lui să meargă.\n""Ascultă-mă, vecine! Ian nu te aţoşa, —\nI-a zis degrabă ursul, căci vorba nu-i aşa.\nEu am venit cu pace şi-ţi fac o întrebare:\nTu-ndoi la cercuri bine, apoi de ce eu, care\nAcum de două zile muncesc necontenit,\nMulţime de pădure în labă-mi se sfărmară,\nFăcându-o ciurcele, să-ncarci tu mii de cară,\nŞi nici un cerc n-am îndoit.\nSpune-mi de este oare\nVreun secret ascuns?""\n- Aşa: el stă-n aceea, - lui omul i-a răspuns, -\nCe tu n-ai din născare,\nŞi-anume: în răbdare!"|100
Victor Eftimiu|Serenadă|Deschide fereastra, iubito,\nApari în balconul cu flori\nMai albă ca florile albe,\nMai blondă ca blondele zări.\n\nColane de perle se-nșiră\nPe cerul albastru și clar,\nDeschide fereastra, iubito,\nSă-ți dau toată noaptea în dar…\n\nZefirii prin ramuri s-alungă,\nParfume în noapte plutesc,\nAdaugă nopții parfumul\nȘi farmecul tău pământesc.\n\nCântarea pe strune suspină,\nBalconul rămâne pustiu\nDeschide fereastra, iubito,\nCăci mâine va fi prea târziu…|2111
Radu Gyr|Castelanul cu pantere|Cărările toate-s afară,\nLa poarta cu lacăt şi drugi\nScaieții se urcă pe scară,\nN-am turnuri, n-am paznici, n-am slugi.\n\nZac ape de verde fiertură\nCu lebede moarte-n bazine,\nCad putrede mere de zgură\nȘi creşte răsura pe mine.\n\nȘi cresc mărăcini de otravă\nCu spini şi cu lauri de fiere.\nIar mâna mea doarme, puhavă,\nPe leneşe, triste pantere.\n\nÎmi ronțăie-n pod chițoranii\nArmura străveche de domn.\nȘi anii, toți anii, toți anii\nse-nchid ca pleoape de somn.|3854
Ştefan Octavian Iosif|Ciobănașul|La curte vine-un ciobănaș\nCând îi abate lui să joace,\nȘi mult e hoț și e poznaș,\nCă e copil din munți și pace!\n\nSunt rupte bietele opinci,\nCăciula lui în fund e spartă,\nDar el c-un pumn doboară cinci\nDe-i cată unul și-altul ceartă.\n\nȘi cum e scurt și îndesat,\nRâd, dar se tem de el ficiorii,\nȘi parcă-i el mai mare-n sat,\nCă joacă tot în fruntea horii.\n\nEl dă porunci la lăutari,\nA lui e cea mai mândră fată,\nLa el se uită mici și mari,\nȘi-apoi acela-i joc o dată!\n\nAcum o prinde frumușel,\nAcum o lasă și-o îngână,\nȘi moare fata după el\nCând o-nvârtete pe sub mână...\n\nIar când ceilalți se-ncurcă-n joc\nȘi-abia se-ndeamnă slab din gură,\nTot el aruncă, la noroc,\nCea mai frumoasă strigătură...|1877
Benjamin Fondane|De vrei...|De vrei să-ţi deie poame, să-l cultivi;\nDă-i azotaţi pământului şi fosfor.\nSeraiul nu-i apururi lângă Bosfor;\nÎn ţărna seacă nu-nfloresc olivi.\n\nPământul sec - ca ftizicul de sânge -\nApropie-l de tine - ca pe-un om,\nŞi dă-i fluidul sevei policrom\nSă circule prin vinele-i natânge.\n\nIar când bătut de arşiţă, va germe\nDin solul greu şi amplu fecundat,\nUn trunchi zglobiu de plantă pe-nvărat,\nÎl curăţă de pleavă şi de vierme.\n\nMereu să crească seva-n trupul ei,\nCa apele captate-n apeducte.\nS-atârne-n vară coaptele producte\nCum greu atârnă sânii la femei.|253
Alexandru Vlahuţă|Acrostih|"Eram pribeag pe-o lume obscură şi pustie.\nPlângeam când tu, cerească şi vecinică făclie,\nLucind în a mea cale, opritu-m-ai din mers\nŞi ochii-mi, ca o mamă, de lacrime i-ai şters.\nEram străin, şi ţie ţi-a fost milă de mine.\n""De unde vii şi unde te duci?"" m-ai întrebat.\nNu ştiu. Steaua desprinsă din boltele senine\nMai ştie ea sărmana ce drum a apucat?\nAtunci mi-ai zis: ""Iubeşte, străin nu vei mai fi"".\nFerice sunt de-atuncea. În veci te voi iubi."|178
Nichita Stănescu|Pasăre|Eu o iubesc, dar ea nu stie;\nmult prea copil, mult prea copilarie\nrezida-n trupul ei de lapte\nsi in frumoasa cifra sapte\nsi in frumosul brad ninsos\nsi-n mult prea albul, tandrul os,\nsi in prea multa reverie\ncare mi-a dat-o astazi mie\n\nEu dorm, visez un bot de cal,\nun trup suindu-se aval\nsi nu vreau sa ma mai trezesc\nnici pamantesc si nici ceresc\n\nAh, lasa-ma, ah, lasa-ne\nsa fim o pasare.|1507
Marin Sorescu|Doamne|Doamne,\nIa-mă de mână\nŞi hai să fugim în lume,\nSă ieşim puţin, la aer.\nPoate schimbând curenţii,\nO să mă simt şi eu în larg,\nLângă Tine.|2582
Nichita Stănescu|Au fost oameni mulţi...|Au fost oameni mulţi cu dulăi şi cu care;\no ştiu după urmele mute din drum.\nŢărâna-i crăpată de arşiţi stelare\nŞi munţii ridică şuviţe de fum.\n\nPrea tare tăcerea nespusă, adânca\niar tu, pumnule cald, stai încins pe prăsea...\nşi trebuie să se întâmple ceva...\n\n\nTribuna, anul I, nr 6\n17 martie 1957|1350
Nicolae Labiş|Noapte de iarnă|N-am văzut de nicăieri o lună mai mare\nCa din vârful muntelui înzăpezit.\nParcă i-a împrumutat limpezimea\nSufletul meu nesfârşit.\nVântul poartă-n văile-albastre\nRâuri de scântei ca-n vrăji străvechi.\nFlorile iernii suflate pe cetini\nÎmi alunecă melodii de cleştar în urechi.\n\nAici totul, pădurile doinare,\nCerul bun, colibile goale de stână,\nRamurile nopţii, adunate în inimă,\nSe prefac în sânge sănătos, tânăr.\n\nCodrii din vale sună din corn,\nCurg jderii şi umbrele nopţii grăbite.\nAici închipuirea e tare ca ozonul\nŞi visele scapără-n muchi împetrite.\n\nÎncât aş privi pe un lucru firesc\nDacă pe frunţile prietenilor de drum, în zbor,\nAr sălta flăcări de cântec şi forţă\nÎmpletite după chipul iubirilor lor.|1651
Nichita Stănescu|Nedreptate|De ce să auzim şi de ce să avem urechi pentru auz?\nAtât de păcătoşi să fim noi încât să fim nevoiţi\nsă avem\nsperanţe, pentru frumuseţe\nşi pentru duioşie, ochi\nşi pentru alergare, picioare?\nAtât de nefericiţi să fim noi\nîncât să trebuiască să ne iubim.\nAtât de nestabili să fim noi\nîncât să trebuiască să ne prelungim\nprin naştere\ntristeţea noastră urâtă\nşi dragostea noastră înfrigurată?|3602
Nichita Stănescu|Înserare de toamnă|Ziua aluneca, tragand dupa ea\nprin fereastra joasa, culorile joase,\nde parca-ai fi impins-o cu mainile subtiri\npe care le-ai ridicat din imbratisarea mea.\nSteaua neagra a pletelor tale\nimi rasare, scanteind,\nin dreptul inimii,\ncand iedera uscata bate ritmic in geam\nun tot mai indepartat si mai negru tam-tam\nal secundelor noastre nedezlegate.\nZiua aluneca spre cenusiu, spre negru,\nsmulgand frunzele si tragand de pe cer\ntavanul alburiu al norilor goi,\nsi-un relief de munti, intors spre noi,\nizbucneste deasupra, urcand,\ncoborand.|1432
Gellu Naum|Dovezile|Legătura cu lucrurile\n\nFoarte adânc în pământ lângă depărtata cetate a fluturilor\nnăscuți din alte nașteri în vizuini uitate\nînsoțitorii își reazimă sprâncenele în furci\n\nsub legănarea noastră de pendul\nse desfășoară mersul lor torențial\n\nîn vremea asta peste luciul apei\ndeznodământul tremură\nși în întâmpinarea aburilor aburul ieșit din gură\nne umezește glasul|4662
Panait Cerna|Tristetea Lenorei |"Pe sub portale-ți stau în pază\nCavasi cu bărbile-argentine -\nRăsar bătrânii să te vază\nTrecând ca visul pe ruine...\n\nSupuși sau suflete haine\nSub ochii tăi îngenunchează -\nAh, ochii tăi ce smulg suspine\nȘi ard ca soarele-n amiază!...\n\nTu ai palate ce sfidează\nSplendoarea calmă-a lunei pline -\nO, cea mai albă din regine, \nCe jale grea le populează?\n\n""În nopțile de mai senine\nE-atât de blândă-a lunei rază, \nȘi totuși firea plânge-n sine\nȘi trandafirii lăcrămează...\n\nCu mine-a fost destinul darnic:\nUn cer de-a pururea senin -\nHebe, scânteietor paharnic, \n\nMi-a-ntins o cupă de rubin;\nDar cupa spumegă zadarnic\nCând n-am în cinstea cui să-nchin!""\n\nCu lacrămi sufletu-mi se-adapă, \nPrivindu-i lespedea-n bujor...\nVezi tu o cruce lânga apă?\n\nAcolo zace Leonor, \nȘi florile-au venit la groapă\nSă plângă pe o sora-a lor..."|1714
Tudor Arghezi|Natură moartă|"( Sufrageria nu ştiu să fi vorbit vreodată\nÎn stihuri ori în proză - şi cred că-n orice gest\nSă le surprindă graiul, ar fi rămas mirată\nÎnsăşi urechea Domnului Jean de la Fontaine.)\n\nTacîmurilor, linguri, furculiţe şi cuţite,\nLe-am auzit revolta pe şoptite\nÎn spălatorul din bucătărie.\n- "" Noi nu slujim decît cu farfurie\nŞi stăm numai atît la masă\nCît se dumică felul de mîncare grasă,\nŞi repetăm o singură figură:\nDin gură-n blid şi de la blid la gură.\n\nÎn farfuria-ntinsă ori adîncă\nAjuţi boierii-n timpul cît mănîncă.\nTot rostul nostru e să stăm aproape\nDe mînă celor ce-au să se îndoape.\n\nDin strălucita mea tovărăşie\nTrec în lighean, de-a dreptul în leşie.\nIcre, stacoji, sos franţuzesc\nTotuna mi-s că tot mă murdăresc,\nŞi, tot trecînd prin pipăiri şi guri,\nNu mai cunosc mîncarea de lături.\nN-aş vrea să-mi fac păreri, dar cînd ne-au luat,\nSpuneau :"" Sunt de argint curat "". ""\n\nDar adevăru-i numai pe cutie\nŞi-n galantar, unde stă scris : -Argintărie-.\nNu te-ai întors în cîrpă niciodată,\nSă-ţi vezi şi coada că ţi-a fost gravată?\n\n1963\n\n-Tudor Arghezi - VERSURI - 1980"|4185
Alexandru Macedonski|Rondelul meu|Când am fost ura am fost mare,\nDar, astazi, cu desavarsire\nSunt mare, ca mă simt iubire,\nSunt mare, căci mă simt uitare.\n\nEsti mare când n-ai indurare,\nDar te ridici mai sus de fire\nCând ti-este inima iubire,\nCând ti-este sufletul iertare.\n\nStiu: toate sunt o-ndurerare,\nPrin viata trecem în nestire,\nDar mangaierea e-n iubire,\nDe-ar fi restristea cat de mare,\nSi inaltarea e-n iertare.|2688
Mihai Eminescu|Când priveşti oglinda mărei|Când privești oglinda mărei,\nVezi în ea\nȚărmuri verzi și cerul sărei,\nNor și stea.\nUnda-n plesnetul ei geme\nȘi Eol\nSună-n papura ce freme\nBarcarol.\nUn minut dacă te-i pierde,\nTu, măcar,\nSub noianul mării verde\nȘi amar,\nColo-n umeda-i pustie,\nCa-n sicriu,\nTe-ai simți pe vecinicie\nMort de viu.\nVezi pe buza mea pălită\nUn surâs,\nVezi pe fruntea-mi liniștită\nDulce vis,\nȘi al luncei vânt de vară\nCălduros\nCântă-n lira mea amară\nLănguros.\nDe-ai pătrunde c-o privire\nAl meu sân,\nSă vezi marea-i de mâhnire\nȘi venin,\nAi cunoaște-atuncea bine\nTraiul meu:\nSuflet mort, zâmbiri senine —\nIată eu.|1091
Panait Cerna|Nocturnă|La casele cu brazi în poartă\nZăvoru-i tras, ograda moartă.\nO candelă-ntr-un colţ clipeşte,\nSporind singurătatea grea...\nDe-acum şi candela-aţipeşte —\nAdormi şi tu, nădejdea mea!\n\nPe plaiuri, sus, un bucium moare\nŞi focurile-s tot mai rare.\nDeparte-n văi adânci, prin pietre,\nIzvorul glăsuieşte-abia ...\nDorm toti in jurul stinsei vetre —\nAdormi şi tu, iubirea mea!\n\nÎn bură de lumina dulce\nCoboară luna sa se culce.\nTăcerea aripa-şi desface,\nŢinând pământul tot sub ea...\nPământ şi ceruri dorm în pace —\nAdormi şi tu durerea mea!|3801
Gavril Rotică|Vestire|Suntem puţini şi tot mai mult\nDuşmanii cred să ne sugrume,\nAvem dureri cât nu încap\nÎn pieptul altui neam din lume.\nDe-atâtea lacrimi ce-am vărsat\nPe sfânta ţărnă-nstrăinată,\nPrivirea noastră din pământ\nNu se ridică niciodată.\n\nNe-au spus părinţii-n graiul lor,\nIzbăvitor de neam şi lege,\nCă Dumnezeu, de câte ori\nUn neam mai vrednic îşi alege,\nÎntâi puterile îi cearcă:\nCu suferinţi şi cu nevoi\nGreu umerii umili i-ncarcă.\n\nRăbdăm şi nu ne jeluim\nCe răni avem şi cât de multe,\nCăci glasul nostru n-a găsit\nUreche încă să-l asculte.\nÎn minte însă ne-a rămas\nDe la părinţi o-nvăţătură:\nDin ea format-am noi un crez\nMai sus, mai sfânt de-orice scriptură\n\nŞi cu încredere păstrăm\nNoi raza-nvăţăturii sfinte:\nPrin ea vor străluci din nou\nOţele vechi din vechi morminte,\nCăci ea eroii ni-i va da\nCe-or sparge norii de sub soare\nCa să ne-aducă sfânta zi\nDe aşteptată sărbătoare.|613
Adrian Păunescu|Scandal de interes familial|După atâtea ce s-au strâns,\nDezastrul trebuia să fie\nÎn hohotul de râs și plâns,\nÎn viscol și în sindrofie.\n\nȘi ce mai poate fi-ntre noi,\nCând eu, suflând în lumânare,\nCu toate rănile vâlvoi,\nM-am scufundat în iarna mare.\n\nDintr-un coșmar nedeslușit,\nReproșuri, țipete și șoapte,\nPână azi-noapte te-am iubit,\nDe n-ar fi fost această noapte.\n\nAcum e frig până la gând,\nMai sunt un mecanism minuscul,\nCând viscolul, în răni urlând,\nMă și preface-ncet în viscol.\n\nMă simt infirm și neîntreg,\nLa toate-acestea care fi-vor\nȘi, chiar de-aș vrea să te-nteleg,\nCu ce să te-nteleg, cu vifor?\n\nNimica nu mai poate fi,\nCă inimile sunt departe,\nCând nu ne mai putem iubi,\nSă nici nu ne urâm de moarte.\n\nE numai iarnă-n amândoi\nȘi ne-au intrat nămeți în sânge\nȘi legătura dintre noi\nE acest viscol care plânge.\n\n24 ianuarie 1998\n\n(Deromânizarea României, 1998)|4584
Nichita Stănescu|Loc al linistii|Loc al linistii -\ninafara\no inafara a locului.\nObelisc turtit de cuvinte\ntrup explodat de ele.|1454
Elena Farago|Un porumbel|Un porumbel căzut-a, din zbor, pe-o stâncă-n mare,\n Şi-i mic de tot săracul, de-abia a prins să zboare!\n Vin valuri mari şi-n stâncă se lovesc, şi lui i-e frică,\n Şi trist îşi ascunde capul, şi aripile-şi ridică\n Când stropii săriţi din valuri pe pene-i cad şi-l udă,\n Dar piuitul jalnic nu-i nimeni să-l audă!\n Ci iată-o porumbiţă că-n zbor zorit soseşte:\n E mama lui ce-l cată, plângând, de când lipseşte.\n Şi-i lângă el acuma şi-l ciuguleşte dulce\n Să-i treacă spaima şi-apoi să meargă să şi-l culce.\n Şi-ncet spre cuib acum zbura-vor împreună —\n Să-l încălzească mama, să adoarmă —\n Noapte bună!|563
Nicolae Labiş|Al tuturor|El a plecat din munţi ca un izvor,\nVuind impetuos, sclipind la soare,\nDe sus se-ntoarce, preschimbat în nor,\nCu ploaie caldă, binefăcătoare,\nDă sevă rădăcinii încordate,\nÎnviorează tropotul de cerbi...\nCând spală colbul adunat pe ierbi\nÎi curg în suflet valuri tulburate.\nEl nu-i numai al lui: e-al meu, al florii,\nAl brazilor, al coaptelor podgorii -\nŞi-i totuşi el, atât de neştirbit!\nN-arată ce lumini în el scânteie;\nDoar când se odihneşte, însorit,\nFără să vrea aprinde curcubeie.|1619
Tudor Arghezi|De Paşti|La toate lucarnele şi balcoanele\nAu scos din cer îngerii icoanele\nŞi-au aprins pe scări\nCandele şi lumânări.\n\nOraşele de sus, în sărbătoare,\nAu întins velinţe şi covoare,\nŞi ard în potire\nMireasmă subţire.\n\nŞi din toate ferestrele odată,\nMii şi sute de mii,\nHeruvimii fac cu mâna bucălată\nLa somnoroşii copii.|1956
Mihai Eminescu|O dată te văzusem|O dată te văzusem —\nȘ-am stat înmărmurit\nȘi crud-a fost durerea\nCu care te-am iubit.\n\nTe văd de-a doua oară\nȘi glasul tău l-ascult —\nȘi știu numai atâta\nCă am trăit prea mult.\n\nAl anilor iubirei\nÎnveninat necaz —\nE numai o părere\nPe lângă cel de azi.|1188
Dimitrie Bolintineanu|Coroba|"Într-a nopţii pace ei sărbătoresc\nPână când în aer stelele albesc.\nDar atunci în sala cea de sărbătoare\nCoperit de rane un ostaş apare\n— „Hanul cu tătarii vin p-acest pământ\nŞi îl schimbă-n doliu şi în trist mormânt!""\n\nAstfel zice bravul şi sub răni s-abate.\nDomnul îl sarută şi cu bunătate\nZice: — „Mergi d-alină nobilul tău chin\nP-al meu pat molatic în repaos lin!""\n\nDanţul urmă cursu-i: muzicile sună.\nŞtefănică-vodă dănţuie c-o jună.\n— „Dulce copiliţă! Ştefan îi zicea,\nVrei să-ţi dau coroana şi cu viaţa mea?""\n— „De voieşti, o, doamne, dulce să-mi fii mie,\nLasă desfătarea, mergi la bătălie!""\n\nDomnul stă pe gânduri, pare ruşinat.\nCheamă căpitanii... Toţi a-ncălecat.\nZboară la Coroba, pe tătari loveşte,\nÎi fărâmă crâncen şi pe mulţi robeşte.\nD-acolo se-nturnă către mândra sa\nŞi cu-a lui coroană îi dă mâna sa."|471
Nichita Stănescu|Poezia|Poezia este ochiul care plânge.\nEa este umărul care plânge,\nochiul umărului care plânge.\nEa este mâna care plânge,\nochiul mâinii care plânge.\nEa este ţapa care plânge,\nochiul călcâiului care plânge.\nO voi, prieteni,\npoezia nu este lacrimă\nea este însuşi plânsul,\nplânsul unui ochi neinventat,\nlacrima ochiului\ncelui care trebuie să fie frumos,\nlacrima celui care trebuie să fie fericit.|3638
Adrian Păunescu|Plopii fără EL|Pe lînga plopii fara sot\nTrec anii cu încetul\nSi ei ar fi aproape toti\nDe n-ar lipsi poetul.\nEl nu a fost nici cînd era\nDoar trecatoare copii\nÎmprejmuiau absenta sa\nSi fara sot toti plopii.\nLa locul lor toti plopii sînt\nFosnind cu tot firescul\nDar n-au nici sens si nici cuvînt\nLipseste Eminescu.\n\nAsa sîntem toti\nDestinul ne-arata\nDoar plopi fara sot\nCu sot niciodata.\n\nSi primaria-i are-n stoc\nSi-i numara într-una\nDar nu-i mai bate nenoroc\nSi nu-i fosneste luna.\nNici primavara nu da sens\nN-au vara, iarna, toamna\nÎn jurul lor e-un gol imens\nCe Eminescu-nseamna.\nIubita e acum pamînt\nPe care-alearga mînjii\nSau a ajuns o frunza-n vînt\nÎntr-unul dintre dînsii.\n\nMai bine nici sa nu-i vedeti\nSînt niste plute oarbe\nNumai poetul din poeti\nÎn cer îi reabsoarbe.\nBat cît mai trist un gînd din toti\nFrunzisul vestejescu-l\nPe lînga plopii fara sot\nSi fara Eminescu.|2386
Radu Gyr|Perpetuum mobile|Sub mâna ce se pleacă să disece,\nfug din artere purele esențe.\nDin veșnicie picură cadențe,\nca stropii grei din stalactita rece.\n\nCu pulbere, cu țăndări și cu zdrențe,\nistoria se-mbată și petrece.\nCâți am murit de-un secol sau de zece\nîn cei de azi îi facem reverențe.\n\nSucindu-se pe recile ei fusuri,\nvremea mai zvârle-un ev sau o epocă.\nHrănim cu sânge marile apusuri,\n\nun veac se surpă, altul îl evocă,\nși numai tu, izvor al tainei, susuri\nînchis adânc, ca-n inimă de rocă.|3972
Adrian Păunescu|Condamnare la toamnă|Nu e toamna cum esti tu,\nvara mea de suflet, nu,\npe pamant,\nvara decazu.\n\nDaca padurea ne condamna\nla nostalgie, fara rost,\ne toamna, vara mea, e toamna,\nasa cum poate n-a mai fost.\n\nAtatea taine nepatrunse\nne cad in brate la un semn\nsi suntem imbracati in frunze\nsi captusiti c-un fel de lemn.\n\nIn rau sunt doua lazi de bere,\npe foc s-a pus un ultim vreasc,\ntrec cerbi frumosi, bolnavi de fiere,\ncatre cerboaice care nasc.\n\nSi ziua e atat de mica\nincat n-ai vreme de-un salut,\nsi-un fum noptatec o complica\nsi saptamana a trecut.\n\nMai e in tot un pic de vara,\ndar paturi aspre ne-nsotesc,\nla orice drum mai lung afara\nprin clai de aburi nefiresc.\n\nMai am senzatia ca toate\npot fi si altfel decat sunt,\ndar muntii-mi pun poveri in spate\nsi simt ca port pe talpi pamant.\n\nAcum si fiarelor li-i foame\nsi ies lunatice la drum,\npadurea este numai drame\nsi-o mai salvam cu cate-un fum.\n\nDar ea, deodata, ne condamna\nla nostalgii si la pacat,\ne toamna, vara mea, e toamna,\nsi-atat de singur m-ai lasat.|2210
Vasile Conta |Sfinxul|O, Sfinxul, din înălţime, priveşti cu întristare\nLa lumea care astăzi străină e pentru tine,\nSplendoarea de altădată o cântă prin ruine,\nDe veacuri, Nilu-preot, tocmit la-nmormântare.\n\nTu pari un visător cioplit de-a timpului daltă,\nCe zboară cu gândirea spre ţara lui Osiris,\nAcolo îşi are cuibul de puf pasărea Ibis,\nAcolo fericirea e dans ce toţi îl saltă.\n\nÎn lumea asta rece, urâtă şi meschină,\nFigura ta măreaţă e un farmec nepătruns;\nCând soarele apune şi cerul e străpuns\nDe raze înroşite, — în tăcere, tu suspină!\n\nDurerea este mare, când noaptea se coboară\nÎnfăşurând Egiptul c-un giulgiu argintiu,\nUn cimitir din vremuri, uitat într-un pustiu;\nO, Sfinxe, tu, nu plângi clipele de-odinioară?\n\nNu, căci dacă aş plânge cuprins de tainic dor,\nAş înjosi trecutul strămoşilor iubiţi\nDin cugetarea căror ş-acum vă folosiţi,\nCăci pentru mine un secol, e un simplu trecător.|4287
Iulia Haşdeu|Magdalena|Cînd jalea vîntului tomnatic\nPrin desfrunziţii arbori trece,\nTu te gîndeşti la baluri, doamnă, -\nEu mă gîndesc la soba rece...\n\nCînd primii fluturi de zapadă\nPlutesc în zarea albicioasă,\nTu te gîndeşti la rochii scumpe,—\nEu mă gîndesc că-s zdrenţuroasă...\n\nŞi cînd în nopţile de iarnă\nCînţi la clavirul tău, visînd,\nTu te gîndeşti că eşti iubită, —\nEu mă gîndesc c-o să mă vînd...|917
Radu Gyr|Celei|N-ai dezmierda de n-ai şti să blestemi.\nSurâd numai acei care suspină.\nAzi n-ai iubi de n-ar fi fost să gemi,\nde n-ai fi plâns, n-ai duce-n ochi lumină.\n\nŞi dacă singur rana nu-ţi legai,\ncu mâna ta n-ai unge răni străine,\nN-ai jindui după frânturi de rai,\nde n-ai purta un strop de iad în tine.\n\nCă nu te-nalţi din praf, dacă nu cazi\ncu fruntea jos, în pulberea amară.\nŞi dacă-nvii în cântecul de azi\ne că mureai în lacrima de-aseară.|1750
Virgil Carianopol|Covor românesc|Ca o câmpie, oglindind întinsul,\nCu păsări care-i stau pe crengi cântând,\nPrivindu-1 lung, aduce-n el nestinsul\nDin depărtate vremuri luminând.\n\nÎmpestriţat cu crini şi lămâiţă,\nCu albăstrele şi cu maci duioşi,\nVii, flori de liliac sau romaniţă\nTe fac să te apleci, să le miroşi.\n\nPus în perete, lângă pat, în casă,\nTe-ntinzi sub el ca-n margini de câmpie.\nÎi simţi răcoarea dulce de mătasă,\nŞi parcă vântu-1 simţi cum te adie.\n\nLucrat adânc din lână şi culoare,\nCu-nseninări şi arbori fel de fel,\nOdihna lui te-mbie la visare\nŞi la un somn pe pajiştea din el.\n\nIar când în seară luna cu lumină\nLoveşte-n el, cu razele pieziş,\nUn greier sare, crede că-i grădină\nŞi cântă de acolo pe furiş.|4324
Adrian Păunescu|Alfabet|Vai de-acei oameni\ncare condamnă\nca mistic\ntot ceea ce nu înțeleg ei.|2162
Benjamin Fondane|Vin norii ca clipe|Vin norii, ah, norii\nSălbatici în cete,\nCu sumbrele plete\nÎn vânt — călătorii.\n\nÎntunec-azurul\nCu negre aripe,\nVin norii ca clipe\nSchimbându-şi conturul.\n\nŞi picuri de ploaie\nCad dese — ca suliţi,\nPrin geamuri, pe uliţi,\nCărare îşi taie.\n\nŞi noaptea coboară,\nO! Strania noapte,\nCu molcome şoapte\nŞi-otravă amară!|272
Nichita Stănescu|Scurta povestire|De mine cum trecea grăbită\nîşi rupse umbra şi apoi\ncum i-o luai în braţe, iute\nveni ca să mi-o ceară înapoi.\n\nŞi astfel ditamai bărbatul\na fost nevoie ca s-ajut\no fetişcană, să-şi înnoade\numbra la gleznă, c-un sărut.|1554
Anton Pann|Păine la foame udată e cea mai dulce bucată|Nastratin Hogea odată pe fiul său l-a-ntrebat\nNiscaiva zaharicale vreodată d-a mâncat.\nCopilul său îi răspunse că n-a mâncat nicidecum.\nHogea îl întreabă iarăşi: - Dar ce mănânci tu acum?\n- Pâine uscată cu apă. Hogea zise: - Aşadar,\nSocoteşti tu c-ar fi-n lume vrun alt mai dulce zahar\nCa astă pâine uscată ce o uzi şi o îmbuci,\nCu atâta gust şi foame cât ş-altui poftă aduci?|2754
Adrian Păunescu|Mâinile|Prin mâna mea, aceasta, ce tremură şi plânge,\nNu curge totdeauna acelaşi fel de sânge,\nCând inspirată este, vă simt pe fiecare\nŞi viscolul prin mine vă scrie o scrisoare.\n\nO bufniţă e cerul, c-un ochi aproape sferic,\nDin clopotele lumii se scurge întuneric,\nCuvintele, ca ţurţuri, îmi sparg la colţuri gura,\nAcum, natura tace şi e la rând cultura.\n\nAcum, tristeţea lumii arată tot ce ştie\nŞi iarăşi e nevoie sub cer de poezie,\nCu viscolul în oameni, ce straniu creşte mila\nŞi Dunărea aşteaptă Crăciunul la Brăila.\n\nPrin mâna mea nu numai voinţa mea cuvântă,\nCi omenia voastră în ea se-aşază sfântă,\nCu ea spun „bună seara” şi tot cu ea „adio”,\nPrin ea, în ciuda nopţii, mai vine-un pic de ziuă.\n\nVă mângâi cu această incendiară mână\nCe vouă vă e sclavă şi mie mi-e stăpână,\nOricâtă deznădejde şi muncă ne aşteaptă\nVă dau pe totdeauna această mână dreaptă\n\nCa pentru voi să scrie şi pentru voi să şteargă,\nSă fie fier de pluguri, să fie lemn de targă,\nPrin mâna mea cea dreaptă, când iarnă e, fac vară,\nV-aduc cu ea o parte din viscolul de-afară.\n\nDar inima mai are și-o altă mână lângă,\nStângacea, mai discretă şi rar ştiuta stângă,\nEu hotărăsc ca stânga cu mine să rămână,\nToiagul meu din urmă să-mi fie-această mână.|2339
Anton Pann|Haina mai mult este privită decât persoana cinstită|"Nastratin Hogea odată fiind la nuntă chemat,\nSe duse în haine simple, ca sărac biet îmbrăcat;\nNuntaşii astfel văzându-l nici în seamă nu-l băga,\nCi pe cei cu haine scumpe să trateze alerga;\nŞi după ce aşezară la masă pe toţi frumos,\nÎl puseră şi pe dânsul în colţul mesii de jos.\nNastratin văzând aceasta, se sculă-n grab alergă,\nŞi la un al său prieten să-i dea hainele-l rugă;\nDându-i hainele acela, se-mbrăcă galant pe loc,\nPuse şi-o blană asupră-şi, cu postav roşu de foc,\nŞi aşa mergând el iarăşi la nunta ce-a fost chemat,\nCum îl văzură nuntaşii, cu cinste l-a-ntâmpinat:\n- Poftim, poftim, Hogea - efendi3, către dânsul toţi zicând,\nL-a pus tocma-n fruntea mesii, fiecare loc făcând.\nEl dacă şezu la masă ş-a-ntins mâneca în vas,\nZicând: - Poftim, poftim, blană, mănâncă ce e mai gras!\nÎl întrebară nuntaşii: - Hogea-efendi! zicând,\nPentru ce o faci aceasta, ş-întingi mâneca mâncând?\n- Pentru că, el le răspunse, eu întâi când am venit,\nCu hainele cele proaste, nimenea nu m-a cinstit,\nŞi când v-am dat bună ziua, abia mi-a zis: ""Mulţămim!"",\nIar cum venii cu acestea, toţi mi-au zis: ""Poftim, poftim !""\nDe aceea şi eu blana să mănânce o poftesc,\nCăci văz toţi privesc la haine, iar persoana n-o cinstesc."|2749
Vasile Militaru|Cele două spice|Pe-un răzor de luncă verde, sub căldurile de vară,\nSe treziseră vecine două spice de secară:\nUnul, cu grăunțe grele, aplecându-și a lui frunte,\nCelălalt, cu fruntea-n slavă, neavând niciun grăunte…\n\n- Vai de tine,\nMăi vecine,\nZise, mândru, spicul sec,\nEu, pământului, ca tine, nu pot fruntea să mi-o plec,\nCând știu bine cine sunt\nÎntre cer și-ntre pământ!…\n\nSpicul plin, la toate-acestea, n-a răspuns nici un cuvânt…\nDar o vrabie bătrână, auzind pe-acel nerod\nÎngâmfat peste măsură, deși n-avea pic de rod,\nZise puiului ei mic,\nArătându-i secul spic:\n\n- Puiul mamii, ține minte, să nu zici că nu ți-am spus,\nNici un spic cu rod nu ține îngâmfată fruntea-i sus,\nDecât spicul ce pe lume n-a adus cu el nimic.|4294
Demostene Botez|Destin|La capătul pământului, în soare,\nPe ţărmul mării cald am poposit,\nCa toamna, niște păsări călătoare.\n\nÎnalte valuri — fiare mari de plug —\nSpumoase brazde peste ţărm răstoarnă,\nCa nişte lanuri grele care fug,\nDin zare marea-ntreagă se întoarnă.\n\nVreau singur să pornesc în larg, şi parcă,\nSă-mi desfăşor tot sufletul în vânt,\nDar simt cumplit că trupul meu e-o barcă\nCu ancori grele prinsă de pământ.|2822
Costache Ioanid|Iubirea Ta|Iubirea Ta, Domnul meu, e o floare,\nun nufăr alb în amurgul amar,\nun surâs printre dulci lăcrămioare,\nun crin ceresc răsărit pe altar.\n\nIubirea Ta, Domnul meu, e o taină.\nEa-mi umple gândul de-un nou înţeles,\nde-un mister care toate-mi destaină,\nca să-nţeleg pentru ce m-ai ales.\n\nIubirea Ta e-un inel ce ne leagă,\nun scut sub care-l înfrunt pe Cel Rău.\nE tot ce am, e viaţa mea întreagă,\nde când trăiesc doar prin sângele Tău.\n\nIubirea Ta, Domnul meu, e-o lumină.\nDar cînd în piept vechi ispite vin iar,\natunci din nou pe faţa Ta divină,\nîn trist amurg, stropi de sânge răsar.\n\nAMIN|2800
Adrian Păunescu|Numai ea|Nu deveniţi\nApărătorii mei,\nAm o carte de telefon\nDe femei,\nNumai că sunt nebun\nDupă buzele ei,\nDupă toate-ale ei,\nNu după ele,\nCi după toate-ale ei.|2368
George Coşbuc|Gazel|Oamenii mă-nvinuiesc,\nCă sunt tânăr şi iubesc!\n\nTu mi-ai zis să viu la moară\nPe-nsărat, să te-ntâlnesc,\n\nDar la moară dau de prieteni,\nŞi de prieteni mă feresc.\n\nTe-am văzut şi ieri pe-o cale,\nM-am temut să te opresc,\n\nCă de mama mi-e ruşine\nŞi de tine mă sfiesc.\n\nMi-e necaz pe toată lumea\nŞi mi-e ciudă că trăiesc:\n\nTe-aş lăsa şi mi-e cu jale,\nTe-aş iubi şi nu-ndrăznesc!|645
Magda Isanos|Dumnezeu|"Oamenii bogati au facut icoane,\ncatapitezme-aurite si strane,\ninsa Dumnezeu n-a venit\nin locul astfel ingradit.\n\nBogatii stateau grosi, impovarati\nsi se uitau la sfintii frumos imbracati.\n\nIn vremea asta, Dumnezeu zbura-n copaci,\nfacindu-i sa-nfloreasca. Fugea la saraci,\ncerindu-le mamaliga si ceapa.\nEra cind cimpie verde, cind apa.\nAlteori se facea mic\nsi s-ascundea in floarea de finic,\nori s-apuca sa creasca-n papusoaie,\ns-ajute furnicile la musuroaie,\nsa dea pamintului mana si ploaie.\n\nAvea atitea de facut Dumnezeu,\nsi oamenii il plictiseau mereu,\ncerind unul pentru altul rau.\nIi auzea strigind: ""Pamintul meu...""\nIi vedea punind semn de hotar,\nciopirtind, impartind minunatul dar.\n\nAtunci se supara. Pornea furtuna.\nCu seceta si ploaie-nghetata lovind intr-una,se facea mare\nsi-nfricosat,\nca muntele cu paduri imbracat.\nPina venea o pasare la el.\nCodobatura, sau un porumbel,\nsi spunea: ""Doamne, mi-a cazut puiul jos.\nZi sa se faca iara frumos,\nsa rasara soarele si sa-l gasesc...""\n\n""Faca-se voia ta, sol pasaresc...""\nSi Dumnezeu punea fulgeru-n teaca\nsi s-apuca alte lucruri sa faca."|3424
Alexandru Macedonski|Amintiri|În mintea omului rămâne\nTabloul fericirii stinse...\nAstfel tresar şi-n al meu suflet\nReamintirile întinse;\n\nAci revad o albă casă...\nO horă, fete, fluturi, salbe, \nFrunzişuri vii şi flori pe câmpuri\nŞi porumbei cu aripi albe!\n\nAci mă văd pe alte ţărmuri\nPribeag prin ţările străine, \nPe margine de-albastre lacuri\nCu negre stânci şi vechi ruine!\n\nAci revăd, revăd un tânăr...\nLa braţ el poartă o femeie...\nLe bate inima-n unire\nŞi află-a raiurilor cheie!\n\nPădurea-n umbră le-nfăşoară\nAmorul lor ca un tezaur\nŞi soarele prin frunze-apune\nÎn fundul unui cer de aur!\n\nDar, Doamne, pentru ce pe lume\nCând verşi atâta fericire\nNe-o iei îndată ce ne-ai dat-o\nŞi-abia ne laşi o suvenire?|110
Nichifor Crainic|Rugăciune pentru pace|Slavă ţie, Doamne, pentru-această noapte\nSomnul meu în unda lunii s-a scăldat,\nÎn abisul nopţii visu-nmiresmat\nMi-a cules miresme de naramze coapte\nSlavă ţie, Doamne, pentr-această noapte.\nA lăsat un înger porţile deschise,\nCântec fără sunet se-auzea-n sobor,\nUnduiau azurul aripi fără zbor,\nÎn abisul nopţii năzărit în vise\nA lăsat un înger porţile deschise.\nDoamne, dă aevea pacea ta cerească,\nCare întăreşte din fricoşi profeţi,\nMăduva ce-mpinge seva să-nflorească,\nDoamne, dă-mi aevea pacea cea cerească.\nPacea lumii zace pe vărsări de sânge,\nŞi rodeşte bobul viitoarei uri,\nPacea ta răsfrânge Raiul în făpturi\nCel înfrânt e-o jele care frânge,\nPacea lumii zace pe vărsări de sânge.|1278
Adrian Păunescu|Înhamă caii, tată|Pământul te resoarbe și viermii nu te cruță,\nDistanța se mărește între mata și noi\nȘi, totuși, pentru șansa întoarcerii-napoi,\nÎnhamă caii, tată, și pune-i la căruță.\n\nFurnici îți poartă lutul și-n nopți auzi un greier,\nTe doare cimitirul în care te-am lăsat,\nCu umbra te apasă întregul nostru sat,\nÎnhamă caii, tată, aici, la mine-n creier.\n\nDin cimitir, probabil, te-ai dus pe front, departe,\nPământ cu arma-n mână, de-a pururi, la hotar,\nStafie credincioasă și jertfă în zadar,\nArtilerist de umbră al luptelor deșarte,\nAcum, când flori și stele pe crucea ta tresar,\nÎnhamă caii, tată, și mână-i peste moarte.\n\n6 februarie 2004\n\n(Ninsoarea de adio, 2005)|4499
Nichita Stănescu|Pierderea ochiului|Aş ciocăni cu unghia pâna când \nn-aş mai avea unghie, \nşi cu degetul până când \nmi s-ar toci.\n\nDar a venit la mine \norbul şi mi-a spus: \n„Lasă-ţi, frate, unghia-n pace, \ndacă ai cumva un ochi \nîn vârful ei, \nde ce să-l spargi?„\n\nŞi totuşi şi totuşi \npoarta asta, dintre mine şi tine, \ntrebuie zguduită de cineva.|1514
Mihai Eminescu|Din cerurile-albastre|Din cerurile-albastre\nLuceferi se desfac,\nZâmbind iubirii noastre\nŞi undele pe lac.\n\nDe glasul păsărelelor\nPe gânduri codru-i pus.\nO, stelelor, stelelor,\nUnde v-aţi dus?\n\n\nÎn turme călătoare\nTrec nourii pe ceri,\nCe seamăn pieritoare\nDuioaselor dureri.\n\nDe strălucirea florilor\nE câmpul tot răpus.\nO, norilor, norilor,\nUnde v-aţi dus?\n\n\nŞoptiri aeriene\nPătrund din mal în mal\nŞ-a stelelor icoane\nPre fiecare val.\n\nDe ochii tăi cei plini de-amor\nAminte mi-am adus.\nO, stelelor, atelelor,\nUnde v-aţi dus?\n\n\nCum iedera se leagă\nDe ramuri de stejar,\nMi-a fost odată dragă\nŞi dragă-mi este iar.\n\nDe braţul tău cuprins cu dor\nAminte mi-am adus.\nO, braţelor, braţelor,\nUnde v-aţi dus?|1125
Radu Gyr|Frunză, frunză de cucută|Frunză, frunză de cucută,\nmoarte, apă ne-ncepută,\nrea cișmea alimănită\ntoată cu venin spoită.\n\nSuflete, de ce băuși\ndin albastrul ei căuș?\nFrunte, pentru ce te speli\nla fântâna cu momeli\nîn amare, reci cocleli?\n\nFrunză, frunză de cucută,\nmoarte, apă ne-ncepută.|3901
Nichita Stănescu|Râsu' plânsu'|Pleoapă cu dinţi, cu lacrimă mânjită,\nsare căzută în bucate,\ndovadă că nu pot trăi numai acum\nsunt amintirele mele, toate...\nDovadă că nu pot vedea fără martori\ne copilăria, adolescenţa mea,\ndublând nefiinţa acestei secunde\ncu nefiinţa ei de cândva.\nAh, râsu' plânsu'\nah, râsu' plânsu'\nmă bufneşte când spun\nsecundei vechi putrezind în secunda\nde-acum.\nAh, râsu' plânsu'\nah, râsu' plânsu'\nîn ochiul lucrurilor reci\nşi-n dintele lor muşcător, ca şi sceptrul\nneinventaţilor regi.|1533
Ioanid Romanescu|Către Ministerul Poeziei|Încă nu m-am desprins de o idee fixă,\nîncă mai port pe ochi un bandaj de ziare,\nîncă adorm cu manuscrisul sub cap\nși visez poezia care să mă omoare.\n\nSecrete nu am, Domnule Ministru,\nPatria-mi este singura adresă -\nchiar dacă port în cap întreagă harta lumii\npe care o cunosc din cărți, nu ca o stewardesă,\n\nde-un timp sunt obosit, vederea-mi scade\nși s-ar putea ca într-o noapte șuie\npe sfânta masă a melancoliei\nsă mi se bată mâinile în cuie,\n\nde-aceea vreau să vin la Dumneavoastră\n- cât nu e prea târziu - și să Vă rog:\ndoar pensia lui Milton să mi-o dați,\nsă mă retrag la țară-ntr-un bârlog,\n\niar dacă nu mă Veți chema curând,\nnu-i nici o supărare - rămâne ca în tren -\nfără prea multe vorbe, știu să fac\ndin gaură de șarpe o poartă spre Eden,\n\nmai știu să dau copiilor o buche,\nsă fiu grăjdar, să cânt, ba chiar să tac\n- la o adică, nu aștept răspuns -\nne vom vedea, oricum, în următorul veac.|3063
Adrian Păunescu|Iluzia ca primăvara|Mi-a mai rămas iluzia cretină\nCă, după tot ce s-a-ntâmplat să moară,\nVom învia şi noi la primăvară\nÎn tragica şi frageda lumină.\n\nŞi cred, când mâna mea se mai închină,\nCă peste iarna violent-murdară\nRăsare firul ierbii şi repară\nÎntreaga omenire în ruină.\n\nS-a fisurat în geruri roata morii\nŞi focul va-ngheţa paradoxal,\nDar tu ce faci, în casa de pe deal,\nCând eu, prin viscol, plâng „Memento mori”?\n\nŞi-n iarna primăverii iluzorii,\nDe ce nu vii şi tu, cum vin cocorii?\n\n\n25 ianuarie 2003\n\nDin volumul Adrian Paunescu, Din doi in doi, Editura Paunescu, 2003|2294
Radu Gyr|Întoarcere|Amare sunt plecările deșarte\nDucând pe ele stropi de sânge sfânt;\nDar mai amare-ntoarcerile sânt\nCând poartă răni aduse de departe.\n\nÎn orice pas întors e-un zbor înfrânt,\nȘi renunțarea - vâsle sparte,\nȘi fiecare-ntoarcere e-o moarte\nȘi vatra regăsită - un mormânt.\n\nCă te re-ntorci, dar nu vii de niciunde,\nCă tragi la țărm, dar ești pe mări pierdut;\nTe chemi, dar nimeni nu-ți răspunde,\n\nN-ai umbră, n-ai cenușă, n-ai trecut,\nCa un mormânt ce umbra și-o ascunde\nȘi ca o moarte fără început.|3919
Adrian Păunescu|Bună varianta mea|La noapte ne certăm definitiv,\nNe despărțim în mici felii de pâine\nȘi ne urâm acum fără motiv,\nSă ne-mpăcăm fără motive mâine.\n\nNu-i cauză și nu e nici efect\nÎn toată încleștarea asta mare,\nIubirea noastră toată-i un defect,\nFerească Dumnezeu să se repare.\n\nÎmi vine să te-njur de Dumnezeu\nȘi-apoi să-L rog pe El să te salveze,\nEști binele, precum ești răul meu,\nCea mai cumplită dintre ipoteze.\n\nMă calci pe nervi și mă înnebunești,\nAi să mă faci, fierbinteo și rebelo,\nCu-aceste negre mâini împărătești\nSă-ți nimeresc gâtlejul ca Othello.\n\nTu, am impresia, nici nu observi\nCu ce iubire te păstrez în mine,\nPe inimă te port, te duc pe nervi,\nM-ai prefacut în cioburi și ruine.\n\nLa tot ce-i hotărât definitiv\nNu am nici azi nimica împotrivă,\nDar eu mă tem să nu gșsim motiv\nPentru o despărțire relativă.\n\nPromite-mi că pe celălalt tărâm\nNe vom vedea cu niște ochi de gheață\nAtâta timp cât nu ne hotărâm\nLa scurta despărțire de o viață.|2182
Benjamin Fondane|Hiems|E iarnă, urlă crivăţ; în vatră-i foc sărac; \nşi ninge, ninge, ninge; ca-ntr-un sfârşit de veac, \nnatura-şi dă solemnă agonicul răsuflet, \nşi-atâta somn şi moarte şi-atâta alb e-n suflet, \nde parcă ninge-ntr-însul necontenit de-un veac.\n\nDe frig te-nghemi, şi-o raclă îţi pare-odaia toată; \nde prin hogeaguri fumul se-ncercuieşte roată \nşi ciori ca de funingeni aşteapt-un hoit trântit; \nşi gândurile pleacă în stol funinginit, \nca ciorile ce, negre, dau peste-ntinderi roată.|258
Radu Stanca|Trubadurul mincinos|Eu am, iubito, -n\nSpania un castel.\nPorțile lui sunt prinse-n căngi de aur\nȘi lângă fiecare stă un maur\nCu fes de-argint, cu scut și cu cercel.\n\nPe socluri mari și verzi dorm lei regești\nȘi prin alei se plimbă trist păunii,\nCadâne moi cu lungi și grele funii\nTârăsc prin ierburi leneșe calești.\n\nLa geamuri, vergi albastre străjuiesc,\nȘi prin odăi, din amfore rotunde,\nUn fum verzui dezbracă și ascunde\nBazine cu făpturi ce dănțuiesc.\n\nCastelul are turnuri fară preț\nȘi turnurile-n vârf au streșini care\nCând strălucesc aprins în depărtare\nOpresc în loc pe orice călăreț.\n\nÎn zori de zi prin curți se joacă cerbi\nȘi prin fântâni se scaldă porumbițe,\nIar pomii încărcați cu flori și vițe\nSe leagănă-n văzduh ca niste șerpi.\n\nNu pas de om se-aude prin alei\nCi pas duminical de antilopă,\nDoar rozele tresar într-o sincopă\nCând se presimte-n presuri mersul ei.\n\nÎntr-un ungher cu blăni de jder pe jos\nPiticii scunzi beau miere din magnolii.\nAcolo eu primesc, pe perne. solii\nȘi sorb tutun din pipe lungi de os.\n\nAcolo, la un gong, pe tăvi de-argint \nÎmi vin fazani umpluți și fructe coapte\nȘi curge vinul negru zi și noapte\nÎn cupele de crin și mărgărint.\n\nEu am, iubito, -n\nSpania un castel\nȘi, dacă vrei, te fac stăpână-n el!|1867
Grigore Alexandrescu|Calul vândut şi diamantul cumpărat|"Plin de bucurie mare,\nOarecine îmi spunea\nC-a vândut din întâmplare\nŞi cu un preț de mirare\nUn cal prost ce el avea:\n„Căci bietul cumpărător,\nZicea el, s-a înselat\nŞi puțin cunoscător\nOrice i-am cerut mi-a dat.”\nLa acestea ce să-i zic?\nAtunci n-am răspuns nimic:\nDar peste puține zile îl văz, însă furios,\nŞi-mi striga: „Nu ştii, frate, un mişel, un ticălos,\nCe semană om de treabă, fără milă m-a-nşelat.\nMi-a vândut o sticlă proastă drept un diamant curat;\nCum ți se pare aceasta?—""„Zău, aşa cum mi-a părut\nÎntâmplarea de deunăzi cu calul ce ai vândut.”\n\nStrigam şi protestam tare\nCând nedreptatea cercam,\nDar mulți urmam la-ntâmplare\nFapta ce o defăimam."|2977
Nicolae Iorga|Pegas|Odată, pus la plug, Pegas\nSe revoltă şi, luându-şi zborul.\nSe dovedi - nemuritorul.\nDar alte-s vremile de azi.\n\nPierdut printre semenii săi,\nEl trage brazda ordinară:\nRevolta nu-l mai înfioară.\nCăci i-au tăiat aripa 'ntâiu.|1615
Radu Stanca|Invitație la o artistă|"Astăzi va fi la mine o serbare,\nUn tânăr zvelt va ține-o cuvântare\nDespre iubire, moarte, datorii.\nȘi te întreb: nu vrei și tu să vii,\n\nNu vrei să fii de față, în bacantă,\nLa cuvântarea lui interesantă\nȘi să dansezi apoi, aproape goală,\nPe podiul ridicat anume-n sală?\n\nEu, îmbrăcat în negru, cum seniori-s\nVoi recita ceva din ""Ars Doloris"",\nIar la sfârșit o placidă harfistă\nVa încheia serbarea asta tristă.\n\nToți invitații mei vor fi persoane\nCu multă vază-n cer și în saloane,\nToți vor veni de sus, purtând pe-aripe,\nMantale fine, lungi, împodobite.\n\nLa masă vom rămâne dup-aceea\nNoi doi, conferențiarii și femeia.\nTuspatru predispuși la o beție\nCum n-a mai fost și nici n-o să mai fie\n\nNu mai târziu ca pân-la ora șapte\nRăspunde-mi dacă vii sau nu la noapte,\nRăspunde-mi dacă vrei ca să iei parte\nLa cheful nostru grav. stropit cu moarte."|1850
Adrian Păunescu|Cântec de frâu|Fără niciun efort ochii eu îi deschid,\nO puternică stea mă tot trage de pleoape\nȘi în cerul de sus e un foc suferind,\nȘi un foc suferind se ridică din ape.\n\nCă te văd, că te simt, ce folos, ce curaj,\nCând pe simțuri mă duc ruguri reci, disperate?\nCinci minute la pas, și ce pas, și ce pași\nFace calul troian prin cetate.\n\nDă-i grăunțe, că-n el sunt bătrâni luptători,\nȘi e numele meu tutelarul său nume\nȘi el moare și-nvie de-o mie de ori\nȘi de alte o mie nechează în lume.\n\nVals modern poate fi, valsul nepământean\nCare mișcă în flăcări și cerul și râul,\nO femeie dansează cu calul troian\nȘi pe calul troian îl impiedică frâul.\n\nEu sunt marele cal și te văd și te-ajung,\nȘi tu crezi că sunt mort, că de lemn îmi e coasta,\nDar eu ard, dar eu plâng, dar eu ard, dar eu plâng\nCă mi-e greu în cetatea aceasta.\n\nȘi în mine sunt oameni, și afară ești tu,\nȘi deasupra e cer și-un râu alb sub copite,\nȘi o pasăre neagră prin ochi îmi trecu\nCa prin streșine moarte și nelocuite.\n\nDar sunt viu, dar sunt treaz, dar eu plâng, dar eu ard,\nDar sunt calul troian, mi-e urechea bolnavă,\nDar mi-e dor, dar mi-e greu, dar mi-e milă, mi-e cald,\nDar eu nu sunt pădure, nici piatră, nici navă.\n\nPentru tine-am venit și sunt om și te iert\nȘi sunt calul troian care știe să plângă;\nDar, cum iarbă îmi dai, înflorită, mă pierd\nFlămânzind prin pășuni, urmărindu-te încă.\n\n(Fântâna somnambulă, 1968)|4408
Radu Gyr|Az' noapte, Iisus...|Az' noapte Iisus a intrat la mine-n celulă.\nO, ce trist, ce înalt era Christ!\nLuna-a intrat după El în celulă,\nŞi-L făcea mai înalt şi mai trist.\n\nMâinile Lui păreau crini pe morminte,\nOchii adânci ca nişte păduri.\nLuna-L bătea cu argint pe vesminte,\nArgintându-I pe mâini vechi spărturi.\n\nM-am ridicat de sub pătura sură:\n- Doamne, de unde vii? Din ce veac?\nIisus a dus lin un deget pe gură\nŞi mi-a făcut semn ca să tac...\n\nA stat lângă mine pe rogojină...\n- Pune-mi pe răni mâna ta.\nPe glezne-avea umbre de răni şi rugină,\nParcă purtase lanţuri, cândva...	\n\nOftând, Şi-a întins truditele oase\nPe rogojina mea cu libărci.\nPrin somn lumina, dar zăbrelele groase\nLungeau pe zăpada Lui vărgi.\n\nPărea celula munte, părea Căpăţână,\nSi mişunau păduchi şi guzgani.\nSimţeam cum îmi cade tâmpla pe mână,\nŞi am dormit o mie de ani...\n\nCând m-am trezit din grozava genună,\nMiroseau paiele a trandafiri.\nEram în celulă şi era lună,\nNumai Iisus nu era nicăieri...\n\n- Unde eşti, Doamne? Am urlat la zăbrele.\nDin lună venea fum de căţui.\nM-am pipăit, şi pe mâinile mele\nAm găsit urmele cuielor Lui...|1736
Costache Ioanid|Ma iubesti?|Ma iubesti tu mai mult decat ceilalti ?\nMa iubesti tu ca frate ceresc ?\nMa iubesti tu ca rob din iubire ?\nEu asa te iubesc.\nMa iubesti tu cand sunt langa tine,\ndar si-n ceasul amar si umbrit ?\nMa iubesti tu cand ceru-i departe ?\nEu asa te-am iubit.\nMa iubesti tu mai mult decat ceilalti ?\nMai presus de-orice gand pamantesc ?\nMai presus de-orice dragoste-a firii ?\nEu asa te iubesc.\nMa iubesti tu pe culmi de vedenii\ndar si-atunci cand te simti parasit ?\nMa iubesti si-ntre flori, si-ntre suliti ?\nEu asa te-am iubit.\nMa iubesti tu mai mult decat ceilalti,\ndecat cei ce arar ma-nsotesc ?\nMa iubesti tu privind vesnicia ?\nEu asa te iubesc.\nSimti ca-n lume straine ti-s toate ?\nSimti ca-n Mine ti-e totu-mplinit ?\nMa iubesti tu mai mult ca pe tine ?\nEu asa te-am iubit.|418
Nichita Stănescu|Palindroame|Dus aici beţiv opal\nlapoviţe bici asud.\n\nDur, o vietate cal-\nla cetate: ivor ud.\n\n(Citind versurile două câte două, de la coadă la cap, se va afla acelaşi enunţ.)|1503
Nichita Stănescu|Strigarea numelui|Eu i-am arătat ei, o piatră verde\nși am rugat-o să nu plece\nEu i-am arătat ei un cal cu șapte șei\nși i-am spus: nu pleca!\nI-am arătat o pară zemoasă și i-am spus:\nMănânc-o și nu pleca, nu pleca!\nPe fiul tatălui meu i l-am arătat ei.\nI-am spus: uite ce tată frumos am!\nRămâi și nu pleca!\nI-am arătat un trifoi cu patru capre;\no inimă cu două trupuri;\no pasăre care zbura înlăuntrul oului,\nși i-am spus: nu pleca tu de la mine!\nDar ea,\na plecat pentru că începuse să plece.\nAm strigat după ea:\nSpune-mi măcar cum te cheamă, dacă pleci,\nspune-mi măcar cum te cheamă!\nEa\nși-a întors numai atâta chipul\ncât să-i fie profil peste umăr,\nși-a spus ceva din care am auzit\ndacă am auzit…\nmie singuratecului mi s-a părut\ncă mi-a zis:\nA venit toamna, e timpul ca îndrăgostiții\nsă știe numele iubitelor lor —\ndupă cum frunzele când soarele le bate\nbănuiesc că au umbră!…\nCred că umbră era cuvântul pe care\nl-am deslușit,\nînainte de a pleca Umbra,\niubita mea,\niubita frunzelor….|3663
Victor Eftimiu|Unui vechi confrate|(Cantecul milei)\n\n\nImbatranim, maestre\nBagi de seama?\nPe-al nostru scris trec ani si ani de zile incepem sa contam printre fosile\nRevistele ce ies nu ne mai cheama!\n\nCu rime noi, cu ritmuri mai subtile,\nAu rasarit atati poeti de seama!\nDe umbra noastra nimeni n-are teama! «Nu-nvie mortii, - e-n zadar, copile!»\n\nDar totusi, parca inima-ti invie\nCand vezi ca vreo cucoana te mai stie\nIn unele reuniuni burgheze\n\nSi mai ales te prinde bucuria\nCand vezi cum, achitandu-si datoria,\nConfrati mai tineri vin sa te lanseze|2115
Vasile Alecsandri|Cinel-cinel|"Păstorul zise: ""Cinel-cinel,\nCopilei june de lângă el.\nDouă steluţe cu raze line\nLasat-au cerul plin de lumine\nŞi pe-a ta frunte ele-au căzut.\nGhici, drăguliţă, că le sărut.""\n\nNu ghici-ndatâ\nGingaşa fatâ\nŞi pe ochi dulce fu sărutată.\n\nPăstorul zise încă: ""Cinel,\nCopilei blânde de lângă el.\nO vezi închisă, rumenă floare,\nCum se deschide, vezi lăcrimioare,\nŞi pe-a ta faţâ ea s-a născut.\nGhici, drăguliţă, că o sărut"".\n\nNu ghici-ndatâ\nVesela fatâ\nŞi pe guriţâ fu sărutată.\n\nPăstorul zise iară: ""Cinel,\nCopilei mândre de lângă el.\nAlbe, rotunde, două-aripioare\nNe-ncetat saltă, la cer să zboare,\nŞi tu-n robie le-ai tot ţinut.\nGhici, drăguliţă, că le sărut"".\n\nNu ghici-ndatâ\nRumena fatâ\nŞi pe sân fraged fu sărutată."|4253
Ion Barbu|Increat|Cu Treptele supui văditei gale\nSfânt jocul în speranţă, de pe sund,\nTreci pietrele apunerii egale\nSupt văile respinse, ce nu sunt.\n\nŢi-e inima la vârste viitoare\nCa şarpele pe muzici înnodat,\nRotit de două ori la mărul-soare,\nÎn minutare-aprins - şi încrestat.|3089
Ilarie Voronca|Odăi visate|Când trec pe unde furăm iubire prin odăi\nŞi umbre de-altădată mă-ntâmpină mă-ncearcă\nUn lacăt rugineşte în aer şi e parcă\nS-ar auzi un geamăt de dulăi.\n\nNu mai sunt eu? Sunt altul? Şi haina nu mă-mbracă\nÎmi cade de pe umeri. Şi umerii-s văpăi.\nŞi pasul regăseşte singur, uitase căi\nGânduri zvâcnesc ca peştii în pescăreasca barcă.\n\nÎmi pipăi tot trecutul şi-l recunosc - armură\nDar nu mai ştiu pe clape să cânt şi nu mai sunt\nInsul de vrajă care să-nvie scumpa gură.\n\nGenunchii - două urne - se-apropie de pământ.\nŞi umplându-l de argilă ca de o apă pură\nTrec tremurând pe-alee prin câte umbre sunt.|3040
Octavian Goga|La groapa lui Laie|Am venit să-ţi spun o vorbă\nAzi, când pleci în ţări mai bune,\nNiculaie, Laie Chioru,\nCântăreţ din patru strune;\nDu-l cu tine meşteşugul\nCare ne-ntărea soboru:\nMeştere a nouă sate,\nLăutare, Laie Chioru!\nUnde norii-şi ţin popasul\nÎn lăcaş de mărgărint,\nŞede Domnul cu Sânpetru\nLa o masă de argint.\nTu să-ţi pleci uşor genunchii\nŞi uşor să-ţi pleci grumazul,\nŞi pe umerii vioarei\nSă-ţi apeşi domol obrazul.\nŞi să cânţi un cântec, Laie,\nCum se cântă-n sat la noi,\nCând se tânguie ciobanul\nDupă turma lui de oi.\nPovesti-va atunci struna\nÎnălţimilor albastre\nVremea lungă câtă jale\nScris-a-n sufletele noastre.\nS-ar întuneca pământul,\nC-ar veni, veni, ţigane,\nToate stelele s-asculte\nGlasul strunei năzdrăvane.\nBlând zâmbire-ar Milostivul...\nIar din geana lui de-argint\nLacrim-ar cădea-n adâncul\nNorilor de mărgărint.\nNi s-ar stinge-atunci necazul\nCe de mult ne petrecea:\nÎntre stelele de pază\nAm avea şi noi o stea!|1689
Alecu Donici|Lupul nazâr|Oricât de bune rânduiele,\nCum vor intra pe mîini de oameni necinstiţi\nŞi numai de al lor folos povăţuiţi,\nSe fac îndată rele.\nSpre pildă trebuie să ştiţi\nCă lupul s-au cerut la leu nazâr pe oi.\nSe vede că la el, precum şi pe la noi,\nTot trebui mijlociri,\nCăci el întâi au pus pe vulpe meşteriţă,\nRege către leiţă.\nDar, pentru că de lupi sunt rele auziri,\nPrealuminatul leu ferind nemulţumiri,\nA poruncit la sfat\nSă facă tuturor chemare\nDe o obştească adunare,\nLa care mic şi mare să fie întrebat:\nCe ştiu de lup şi ce purtări el are.\nAşadar, fiarele pe rând s-au adunat\nŞi întru o unire glas bun de lup au dat.\nPe urmă au ieşit porunca cea leiască:\nPe lup, nazâr deplin, la stâne să-l pornească.\nDar oile ce-au arătat?\nLa adunare ele au fost neapărat?\nAceasta-i de mirare,\nCă sfatul au uitat să facă lor chemare,\nCând ele mai ales erau trebuitoare.|83
Ion Minulescu|Strofe pentru El|Deşi noi toţi îi suntem fraţi\nŞi toţi îl ascultăm la fel -\nNoi nu-i suntem decât argaţi,\nCăci l-am ales stăpân pe El!...\n\nDar Eu, cum nu-i pot fi argat -\nDeşi noi toţi suntem la fel -\nDe şorţul alb m-am dezbrăcat\nŞi n-am mai ascultat de El...\n\nDar azi, când simt că se cuvine\nCa toţi să-l ascultăm la fel -\nDeşi m-ascult numai pe mine,\nEu nu m-ascult decât prin El!...|3231
Demostene Botez|De pe deal|Pe dealul negru şi sălbatic,\nCa pe-un grumaz voinic de fiară,\nPrivind apusul singuratic\nNoi amândoi am stat asară.\n\nDe arcul fin al mâinii tale\nÎmbrăţişaţi am stat sub pom,\nCă de departe de pe vale\nPăream noi doi un singur om.\n\nPe coasta dinspre Cetăţuie\nCu fumul alb în nouri suri,\nVedeam un negru tren cum suie\nCa o omidă prin păduri.\n\nAm aşteptat tăcuţi pe creastă,\nTremurători ca două ramuri,\nŞi, proiectat pe zarea vastă,\nVoalul tău, ca nişte flamuri\n\nPe-un vârf gigantic de cetate,\nPărea, mişcat de boarea sării,\nCa nişte aripi ridicate\nLa marginile zării.|2821
Mihai Eminescu|În zadar în colbul şcolii|În zădar în colbul şcolii,\nPrin autori mâncaţi de molii,\nCauţi urma frumuseţii\nŞi îndemnurile vieţii,\nŞi pe foile lor unse\nCauţi taine nepătrunse\nŞi cu slovele lor strâmbe\nAi vrea lumea să se schimbe.\nNu e carte să înveţi\nCa viaţa s-aibă preţ \nCi trăieşte, chinuieşte\nŞi de toate pătimeşte\nŞ-ai s-auzi cum iarba creşte.|1159
Ioanid Romanescu|Calul verde|Plecasem - erai prea fragilă,\ndevenisem\ncalul tău verde de pe perete -\nși cum treceam cu umerii căzuți\nadânc în uitare,\ncâțiva cheflii lălăind prin ceață\nbrusc au oprit mica lor melodie\nși unul a spus: El este, însă, cântecul lui\nnu se poate cânta.\n\nÎntâmplarea asta mă supuse\nunei analogii\n(...o, dar eu sunt pentru toți\ncalul verde la care ei visează,\nchiar poezia mea e un cal verde,\nsigur\nsunt un mare artist, însăși opera mea\nare nevoie de liniște\n- lumea inclusă a acestei opere\no reprezint -\nCezanne cânta la trompetă\npentru că numai astfel putea să urle,\nhabar nu ai tu, iubito,\ncât de încet plâng eu la trompetă\nîncât mă trezesc uneori\ncu tine strivită-ntre gene,\nîncât sunt fericit că viața mea\ne o știință de a pierde,\nîncât sunt fericit că pot să fiu\nsă rămân pentru toți calul verde).|789
Adrian Păunescu|Câine șchiop|Cum umbli fără cauză și scop\nPe negrele, murdarele șosele,\nÎntruchipare a tristeții mele,\nVitreg copil al lumii, câine șchiop.\n\nȘi lacrima ți-o bei, strop după strop,\nȘi ei îți frâng spinarea cu zăbrele\nȘi-n propriul sânge vor să mi te spele,\nMănuși să fii și să te dea la shop.\n\nVai, șchioapeți într-o lume nemiloasă,\nLovit de toate roțile, suspini,\nNu poți nici să mai mergi, nici să te-nchini,\nCei care fug în pace nu te lasă.\n\nAșa ni-i soarta noastrp* de străini,\nTu, câine schiop, fost animal de casă.\n\n*De lovituri mortale să fim plini\nȘi hăituiți, să ne simțim acasă.|2186
Elena Farago|Nu-i nimeni|Nu-i dor și nici durere în tihna ce te doare, \nCi-n ceasul ăsta parcă tot gândul ți se pare\nCă se topește-n greul unei adânci tăceri, \nDe n-ai mai ști de vieții mai ai ceva să-i ceri...\n\nȘi nu ți-ai fi în stare să te intrebi pe tine\nDe nu cumva în minte-ți s-o fi gândind altcine,\nTârziu îți pare-o șoaptă ce inima ți-o strânge -\nDe mult, de mult, pe-o groapă doar vântul de mai plânge...\nDin lunga-i depărtare atât de blând te cheamă, \nCă nu-ndrăznești nici capul să ți-l întorci, de teamă\nSă nu cumva s-o sperii...\n\nȘi când pe alte țărmuri te-o inveli pământul, \nNu-i nimeni să-ți audă măcar în vis cuvântul...\nȘi nimeni să-ți recheme blândețea unei șoapte\nSă-i lumineze-o clipă a gândurilor noapte...|548
Ion Barbu|Munții|Posomorâta lor înlănțuire\nNu e decât un spasm încremenit\n-Supremă încordare de granit,\nRămasă dintr-o altă întocmire.-\n\nDemult când dorul lor nebiruit\nÎi logodi cu vasta strălucire,\nUn braț semeț au repezit spre fire...\nDar gheața înălțimii l-a-mpietrit.\n\nȘi-n vreme ce c-un gest de renunțare\nAtâtea stânci expiră-n vijelie,\nȘuvoiul apei neîncăpătoare,\n\n-Șerpuitoare formă veșnic vie-\nPrin necuprinsa zărilor câmpie\nSe-ndreaptă către mări odihnitoare...|3101
Adrian Păunescu|Nebun de alb|Acum sunt mai pustiu ca totdeauna\nDe când mă simt tot mai bogat de tine\nȘi-mi stau pe tâmple soarele și luna,\nAcum mi-e cel mai rău și cel mai bine.\n\nȘi uite, n-are cine să ne-ajute,\nAbia-și mai ţine lumea ale sale,\nȘi-ntr-un perete alb de muze mute\nNebunii negri caută o cale.\n\nȘi te iubesc cu milă și cu groază,\nTot ce-i al tău mi se cuvine mie,\nCa un nebun de alb ce capturează\nRegina neagră pentru veșnicie.\n\nPrin gări, descreierate accidente,\nMărfare triste vin în miezul verii,\nIar eu sunt plin de gesturi imprudente\nCa să te apropii și ca să te sperii.\n\nJur împrejur priveliști aberante,\nCopii fragili ducând părinţi în spate,\nBătrâni cu sănii gri de os pe pante\nȘi albastroși venind spre zări uscate.\n\nMi-e dor de tine și îţi caut chipul\nÎn fiecare margine a firii,\nÎn podul palmei dacă iau nisipul\nSimt un inel jucându-se de-a mirii.\n\nI-aud prin bătălii din vreme-n vreme,\nOstașii gărzii tale ţi se-nchină,\nIubita mea cu foarte mari probleme,\nCu chip slavon și nume de regină.|2357
Nichita Stănescu|Ținerea armei|Acest blând şi plin de spirit popor,\nnu-şi ţine arma pentru omor\n\nAceastă inimă de foc şi de miere\nnu-şi ţine sabia pentru tăiere\n\nAceastă privire plină de vis\nnu-şi ţine glonţul pentru ucis\n\nAşa cum marea cea mare, ehei,\nîşi ţine tărmurile ei\n\nAşa cum lumina din rază\nîşi ţine un ochi \nca s-o vază\n\nAşa cum cuvântul din vers\nîşi ţine şieşi\nun înţeles\n\nAcest blând şi plin de spirit popor\narma şi-o ţine\nscut pentru viitor.|1587
Adrian Păunescu|Singurătate|Va propun un tratament urgent\nSi s-aveti incredere va rog\nCand nu e un alt medicament\nLuati singuratatea ca pe un drog.\n\nCeaiul abureste trist pe masa\nUn tacam servetul il apasa\nN-am nevoie nici de doua linguri\nDoamne, cina oamenilor singuri.\n\nGust si eu in clipe lungi de veghe\nNoaptea pernei fara de pereche\nSuna telefonu-n casa goala\nDoamna ma iertati dar e greseala.\n\nCat de draga-mi esti singuratate\nTu mi-esti cea mai draga dintre toate\nLacrima in ochiul dintre ape\nCaci nici umbra mea nu mai incape.\n\nTu singuratatea mea curata\nTotu`ncepe cu a fost o data\nCu durerea ta imi este bine\nNu stiu ce m-as face fara tine.\n\nCu tristete le traiesc pe toate\nDar mai draga-mi esti singuratate\nCat de necesara imi esti tu mie\nNu te-as da pe nici o sindrofie.\n\nDoar atat din toate ma omoara\nIzolarea meselor de seara\nSi macar la una dintre cine\nDumnezeu sa bea un ceai cu mine.|2441
Alexei Mateevici|Atâtea chipuri|Atâtea chipuri mi se scoală\nDin vraja nopţilor de vară,\nCând frunza tremură de-aseară\nDe-un vânt uşor, plin de sfială.\n\nIar nourii îmi prind în mreajă\nStropiri de aur de pe sus,\nLa uşă plopu-mi stă de strajă\nCa un ostaş la slujbă pus.\n\nAtâtea chipuri — rânduri, rânduri\nÎn minte îmi răsar, învie,\nPornesc într-o călătorie,\nTovarăşi cu-ale mele gânduri,\nDe nu mai pot de-nviforare\nŞi cad, sfârşit de obosire.\n\n1917 (Mărăşeşti)|216
Radu Gyr|Amurg|Câte-nțeleg, n-am înțeles,\ndar aș lua toate câte las,\ntot ce-am cules și n-a rămas,\ntot ce-a rămas și n-am cules.\n\nAzi din frântura unui ceas\neternității aș ști să-mi țes\nși la o margine de șes\nlumi noi mi-aș scrie pe atlas.\n\nCâte-am stricat, câte n-am dres,\nle-aș face-acum iconostas\nși-aș bea cu sete, tot mai des,\n\npe orice drum, la orice pas,\ndin ce-a rămas și n-am cules,\ndin ce-am cules și n-a rămas.|3823
Mihai Eminescu|Sboar' al nopții negru flutur|Sboar' al nopții negru flutur\nCu-a lui aripi ostenite,\nPe când crengile se scutur\nPe cărări înțelenite.\n\nIară bolta cea senină\nPrintre ramuri, printre frunză,\nAruncând dungi de lumină\nCearcă tainic să pătrunză.\n\nPrin a ramurilor mreajă,\nSună jalnic în urechi\nCântec dulce ca de vrajă,\nDe sub teiul nalt și vechi.\n\nIară sunetele sfinte\nMișcă jalnic al tău piept:\nNu mai cugeți înainte,\nNici nu cauți îndărăpt,\n\nCi asculți de păsărele\nCiripind în verde crâng,\nCum de-amoru-ne-ntre ele\nSfătuindu-se ne plâng.|1214
Vasile Alecsandri|Lăcrimioare|Multe flori lucesc în lume,\nMulte flori mirositoare!\nDar ca voi, mici lăcrimioare,\nN-are-n lume nici o floare\nMiros dulce, dulce nume!\n\nVoi sunteţi lacrimi de îngeri\nPe pământ din cer picate,\nCând prin stele legănate\nA lor suflete curate\nZbor vărsând duioase plângeri.\n\nSunteţi fragede şi albe\nCa iubita vieţii mele!\nCu voi, scumpe strugurele,\nAlbe mărgăritărele,\nPrimăvara-şi face salbe.\n\nDar deodată vântul rece\nFără vreme vă coseşte!\nAstfel soarta crunt răpeşte\nTot ce-n lume ne zâmbeşte...\nFloarea piere, viaţa trece!|4264
Adrian Păunescu|Scrisoare tatei, dincolo|Mă iartă, tată, pentru tot ce este,\nSă tac aș vrea și să mă sting aș vrea,\nCă nu ți-am dat, de luni și luni, o veste\nȘi cea pe care-acum ți-o dau, e rea.\n\nE prima oară când, rănit la frunte,\nSpre amintirea ta mă-ntorc înfrânt\nȘi n-are cine să mă mai înfrunte,\nAcum, când eu te caut în mormânt.\n\nMatale ce mai faci, iubite tată,\nA câta iarbă ai ajuns să fii?\nPe-aici e mult mai rău ca altă dată,\nNici iarba nu mai crește pe câmpii.\n\nEu nu am alt popor, să-l schimb pe-acesta,\nNu pot să-l dau, la nu știu ce bairam,\nCum ne schimbăm cămașa, haina, vesta,\nEu altul n-am și nici nu vreau să am.\n\nLa revedere, umbră supărată,\nȘi-aștept momentul întemeietor,\nCând voi veni lângă matale, tată,\nSub tălpile aceluiași popor.|2427
Nichita Stănescu|Arghezi (2)|Am întrebat o capră de ce este capră,\niar ea de mirare\nera cât pe ce să moară\nși a început să scoată fum din ea,\ncând încă mai era caldă\nși ca s-o liniștesc\na trebuit să mă întreb pe mine,\nde ce sunt, și cine sunt, dar a început să iasă fum, fum din mine\nși se lăsase frig\nși n-am mai zărit răspunsul,\ncând deodată,\nnu știu cine,\ndeodată s-a întrebat că de ce este cine,\nde m-am scuturat\nși mi-am luat capra de funie\nși șchiopătând pe piscul Araratului,\ncare-mi rănise talpa dreaptă,\nam coborât cu capra la vale.|1331
Tudor Arghezi|Psalm VI|"Te drămuiesc în zgomot şi-n tăcere\nŞi te pândesc în timp, ca pe vânat,\nSă văd: eşti şoimul meu cel căutat?\nSă te ucid? Sau să-ngenunchi a cere.\n\nPentru credinţă sau pentru tagadă,\nTe caut darz şi fără de folos.\nEşti visul meu, din toate, cel frumos\nŞi nu-ndrăznesc să te dobor din cer grămadă.\n\nCa-n oglindirea unui drum de apă,\nPari când a fi, pari când ca nu mai eşti;\nTe-ntrezării în stele, printre peşti,\nCa taurul sălbatec când se adapă.\n\nSinguri, acum în marea ta poveste,\nRămân cu tine să mă mai măsor,\nFără să vreau să ies biruitor.\nVreau să te pipăi şi să urlu: ""Este!"""|4210
Adrian Păunescu|Istoria|Ne este dat\nca în fiecare zi\nnu doar să ne aducem aminte\ndar să retrăim\nIstoria României\nsă o retrăim\ncu faptele ei de eroism,\ncu erorile ei, într-atât\nîncât ne întrebăm\nce va mai face mâine Ștefan cel Mare,\nce convorbiri va mai avea\nși iarba este tunsă\npădurea e potrivită\ncetățile sunt așezate astfel\nîncât să se-audă bine\ncornul lui,\nde va suna.|2312
Lucian Blaga|Mugurii|"Un vânt de seară\naprins sărută cerul la apus\nşi-i scoate ruji de sânge pe obraji.\nTrântit în iarbă rup cu dinţii-\ngândind aiurea-mugurii\nunui vlastar primavăratic.\n\nÎmi zic: ""Din muguri\namari înfloresc potire grele de nectar""\nşi cald din temelii tresar\nde-amarul tinerelor mele patimi."|3356
Ion Barbu|Înfăţişare|Pudrează râul tragic în oglindă,\nCu de-amănuntul, cristalin, de bal;\nSăltate-n coc, volutele să prindă\nPerucii de argint - un encefal.\n\nLa balul liniştit, de mare gală,\nDe vrei să placi frumosului tău Domn:\nTreaz, poleieşte-ţi masca facială\nŞi dinţii înverziţi de duh de somn;\n\nLuminile odăilor le stinge!\nSă-nceapă marea pară de opal,\nCând îngheţat, din iarna care ninge\nÎn creştet, ca-ntr-un parc, pe encefal.\n\n- Fii Domnului statură luminoasă,\nCu gândul - sprinten fulger viitor!\nSă-ţi fie braţul spadă bătăioasă\nŞi ochiul: disc lunar lunecător.|3091
Alecu Donici|Gândul|Stau, mă uit la ceruri, în a lor senin \nTrista mea vedere uimit rătăceşte. \nMă uit şi la soare: de lumină plin \nEl încălzind lumea pururea luceşte.\n\nDar soarele, cerul nu sunt depărtate, \nIar legea naturii pe om a oprit \nCu ţărna-mpreună să poată străbate \nMai sus decât este el înmărginit.\n\nPrivesc mândrul vultur cum se-naripează, \nCum fâlfâie-n aer zburând peste nori; \nCum falnic răspică a soarelui rază, \nSe urcă, se pierde din ochi muritori.\n\nO! Atunci mâhnirea sufletu-mi apasă, \nAtunci îmi plec capul şi adânc oftez: \nOmule! fiinţă slabă, ticăloasă, \nDe ce după vultur nu poţi să urmezi!\n\nDar de-odată gândul în mine răsare \nCa un fulger iute, ce e plin de foc, \nSe-nalţă la ceruri, trece peste soare, \nŞi cu neastâmpăr cată în alt loc.\n\nToate le cuprinde, toate le măsoară, \nAflă a lor timpuri, regule şi curs, \nPlin de nemurire mai departe zboară \nLa poarta veciei, la cel nepătruns!|68
Benjamin Fondane|Pe coastă|Pe coastă. Marea fulgeră-n crepuscul.\nO barcă taie valurile calm,\nTrandafiriu, din ape, crește psalm -\nȘi fiecine-și țese vis minuscul.\n\nCa pești de aur, valurile ard;\nȘi-i vînt salin; se scutură castanii.\nPe chei, o babă lin își zvîntă anii,\nCu ochii-n gol fixați spre bulevard.\n\nSe prăfuie văzduhu-n diamant -\nPe cer, Selene-și tremură o lampă -\nSubit, o mînă-a prins să miște-o cleampă,\nO ușă s-a deschis înspre neant.\n\nPe apă în trei luntri ca trei spectre,\nCu plasa grea năierii pescuiesc -\nȘi-n noaptea albă umbrele își cresc\nCa trei subțiri și tainice Electre.|2760
Iulia Haşdeu|Ne me defends pas de pleurer ...|Ne me defends pas de pleurer\nsi j'ai le don des larmes\npleurer, deja c'est esperer\nc'est avoir moins de larmes !\n\nne sais-tu donc pas que les pleurs\nsont a l'aime brisee\nce qu'est a de mourantes fleurs\nune fraiche rosee ?\n\nc'est un dernier soulagement\ndu cœur qui desespere\nc'est son epanouissement\nquand la douleur le serre\n\npleurer, deja c'est esperer\nc'est avoir moins de larmes !\nami, laisse moi donc pleurer\nsi j'ai le don des larmes !|918
Vasile Alecsandri|Dimineaţa|Zori de ziuă se revarsă peste vesela natură,\nPrevestind un soare dulce cu lumină şi căldură,\nÎn curând şi el apare pe-orizontul aurit,\nSorbind roua dimineţii de pe câmpul înverzit.\n\nEl se-nalţă de trei suliţi pe cereasca mândră scară\nŞi cu raze vii sărută june flori de primăvară,\nDediţei şi viorele, brebenei şi toporaşi\nCe răzbat prin frunze- uscate şi s-arată drăgălaşi.\n\nMuncitorii pe-a lor prispe dreg uneltele de muncă.\nPăsărelele-şi dreg glasul prin huceagul de sub luncă.\nÎn grădini, în câmpi, pe dealuri, prin poiene şi prin vii\nArd movili buruienoase, scotând fumuri cenuşii.\n\nCaii zburdă prin ceairuri; turma zbiară la păşune;\nMieii sprinteni pe colnice fug grămadă-n repejune,\nŞi o blândă copiliţă, torcând lâna din fuior,\nPaşte bobocei de aur lâng-un limpede izvor.|4255
Duiliu Zamfirescu|În amurg|Palidă și gînditoare,\nLuna iese din abisuri\nȘi-n amurgul de răcoare\nPune dor și varsă visuri.\nBolta cerului se umple\nDe o vrajă de lumină\nCe dă lunii înțelesuri\nDin durerea vesperină.\n\nUnde ești și-n care vremuri\nAi apus pe-ntotdeauna,\nTu, ce-aveai asemănare\nCu durerea și cu luna ?\nAstrul sfintei nopți de vară\nIar revine printre vii,\nNumai tu, nemîngîiato,\nPururea nu mai revii.\n\nCurg pîraiele în cînturi,\nÎn mirezme cad petale,\nȘi suspină toată firea\nDupă umbra gurii tale.\nCă erai atît de nouă,\nZămislită într-o doară,\nÎncît nu poate natura\nSă te-ncerce-a doua oară.|504
Tristan Tzara|Rece galben|noi am plecat nori printre eschimoși\nsă decorăm recuperarea gândurilor noastre botanice\nsub amurgurile zvârcolinde\ngunoi verde gol\nincandescent\n\nîmi orânduiesc promisiunile cofetărie\nhotelierul în magazinul său\npaulownii definitive\ndistanțarea desface glaciar și usturător ca o diligență\ndistanțând adolescent\nploios\naltundeva răsunând\n\nun trecător febril și putrezită și frântă și corigibilă broderie\nmă gândeam la ceva destul de nerușinat scabros\nun calendar tomnatic în fiecare\ncopac\norganul meu amoros este albastru\neu sunt mortal domn albastrualbastru\n\nși din cadavru începe să se înalțe un ținut straniu\nînalță-te înalță-te spre alte astronomii\n\nTraducerea: Yigru Zeltil|4103
Ion Luca Caragiale|Thalasa|Arama rânjitoare a lunii sparge norii,\nO voce străvezie răsună-n minaret,\nîn umbra pigmentata palpită sicomorii,\nCu braţul peste mare adoarme un poet.\n\nPotasice principii lovind topuzu-i gol,\nCu tensiuni rezolvă contactul noţiunii,\nCuprins de-o împietrire de antic discibol\nRidică fruntea-i cheală spre clarul disc al lunii.\n\nE Thalasa, efebul de-origine-anonimă,\nE Thalasa, aedul, adolescent prepus,\nîl stăpâneşte Eros cu vraja lui sublimă,\nşi minţile-i abstrage cum stă cu faţă-n sus.\n\nşi-acum, când de lumină un sentiment confuz\nSe culcă peste lume s-o-mbracă-n poezie,\nAedu-şi ia în mâna spasmodicul topuz\nşi-azvârlă către stele stropiri de ambrozie.|861
Marin Sorescu|Am legat…|Am legat copacii la ochi\nCu-o basma verde\nSi le-am spus sa ma gaseasca.\n\nSi copacii m-au gasit imediat\nCu un hohot de frunze.\n\nAm legat pasarile la ochi\nCu-o basma de nori\nSi le-am spus sa ma gaseasca.\n\nSi pasarile m-au gasit\nCu un cantec.\n\nAm legat tristetea la ochi\nCu un zambet,\nSi tristetea m-a gasit a doua zi\nIntr-o iubire.\n\nAm legat soarele la ochi\nCu noptile mele\nSi i-am spus sa ma gaseasca.\n\nEsti acolo, a zis soarele,\nDupa timpul acela,\nNu te mai ascunde.\n\nNu te mai ascunde,\nMi-au zis toate lucrurile\nSi toate sentimentele\nPe care am incercat sa le leg\nLa ochi.|2538
Adrian Păunescu|Portret ceţos|Câte ploi pe lume, câtă comedie,\nDu-te, nu se poate închega nimic.\nFir-ar Dumnezeul diavol să ne fie,\nTeoretic, multe pot să-ți tot explic.\n\nDar esențialul e acum sfârșitul,\nCâte ploi pe lume și ce mulți străini,\nȚi-aș tăia din sânge vina cu cuțitul,\nDar tu ești, întreagă, un regal de vini.\n\nVor veni prieteni de prin țări neutre\nCa să-ţi afle starea și să vă iubiți,\nMilă mi-e de tine printre-acele mutre\nDe homunculi tragici, de ridicoli friți.\n\nO să cauți veșnic marea fericire,\nO să ai decepții, vei trăi năuc,\nVei uita cuvântul a iubi-iubire\nȘi vei fi curată numai sus, pe rug.\n\nPrin oraș se-aude delirând salvarea,\nIarăși e cutremur și desfrâu enorm,\nMă gândesc că bine o să facă marea\nDac-o să ne șteargă mâine de pe țărm.\n\nEşti cedată dramei, ești născută morții,\nTe-a primit în gazdă minus infinit,\nPleacă, dă-te pradă pân-la capăt sorții,\nNu întoarce capul, pleacă, te-am iubit.|4565
Adrian Păunescu|Rană şi cuţit|Arătai a cuţit,\nArătam ca o rană,\nMama mea m-a găsit\nŞi m-a dat de pomană.\nInsă îndrăgostit\nŞi de-a pururi în goană,\nTotuşi eu te-am iubit\nCu o ultimă toană.\nŞi voiam să-ţi trimit\nOchiul stâng, cu sprânceană,\nDar acum suntem chit,\nEşti cuţit şi sunt rană.\nTroleibuze-au sărit\nDe pe sârme în strană\nUn nebun circuit\nCătre Piaţa Romană.\nHai din lume în mit,\nHai din struguri în cană,\nSă te beau liniştit,\nDulcea mea buruiană.\nDacă tot te-am găsit,\nCa pe-o ultimă fană,\nŞi-arătai a cuţit,\nDacă eu ţi-am fost rană.\n\n(Locuri comune, 1986)|2400
Tudor Arghezi|Inscripție|Gîndul meu mîhnit mă-ntreabă :\nÎncă nu te-ai dumirit\nDe-ntîrzii și-ai rătăcit\nDin silabă în silabă ?\n\nPloile m-au tot bătut,\nN-au sfîrșit, nici început.|4157
Radu Stanca|Prin urmare nu mă mai iubești|Prin urmare nu mă mai iubești,\nnu mai vrei comori înflăcărate,\nvrei de-acum comori adevărate,\nfapte, nu himere și povești.\n\nZici acum că toate-au un sfârșit,\nzici acum că toate-au fost doar daruri,\nvrei pesemne dincolo de geamuri\nsă mă faci să cred că ai murit.\n\nAi dreptate, alte limbi vorbeam\nşi-alte zări ținteam cu-aceleași vorbe\nsub tristeți şi lacrimi monocorde\ndouă frunți străine-ncrucișam.\n\nȘi cu toate-acestea am să-ți port\no frumoasă aducere aminte,\nprintre zeci şi sute de cuvinte\nnumăr azi cu tine încă-un mort.\n\nPrin urmare nu mă mai iubești.|1860
Radu Gyr|Grota din munte|Doar țapii negri urcă. Pe sub bolți\ncaprelor noastre nu le-auzi tilinca.\nDesculț de sui, îți crapă talpa-n colți,\nopinci de pui, se spintecă opinca.\n\nMâna se taie-n fierăstrău de stâncă\nși zuruie pietrișul roșcovan.\nCi grota doarme fumegând adâncă\nși neagră ca o burtă de cazan.\n\nSe îmbulzesc afară jepii mari\nîn care, seara, liliecii cad.\nCopiii cred că-i grotă de tâlhari,\ncă-nfige cărăruie până-n iad.\n\nPe unde nu albește raza lunii\naleargă zboruri negre și adânci.\n\nÎn zile lungi de pomină, străbunii\nse cățărau în gerul ei pe brânci.\n\nÎn piei de urs, țineau aici soborul,\norbecăiți de haitele dușmane...\nAzi, bâjbâind în bezna ei, piciorul\nse-mpiedică de tigve și ciolane.\n\nCi nu știu care mână de voinic,\nde iconar, de cuvios părinte,\nvopsi pe zid, în fund, un mucenic\nși l-a stropit cu aur pe vestminte.\n\nCă dacă-ai vrea prin pietre să te duci,\nar fi să-ngenunchezi în taină mare,\ncăzând cum arde sfântul: verde soare,\nîn negura cu sloiuri și năluci.|3906
Adrian Păunescu|Definiție|Moartea e o supremă\ndovadă de inteligență\na vieții.|2237
Radu Gyr|Piață de legume|Verzi simfonii de ape și ostrovuri,\nsfărâmături de astre și comete...\nGalante sfecle-n rochii violete\nși verze-n azurate malacovuri.\n\nCartofi, pui noi și fragezi de vrabete,\nsalate, file-albastre de ceaslovuri,\nardei, celeste candele-n alcovuri,\nmărar cu cârlionți și rouă-n plete...\n\nFasole, perle rupte din colane,\nși gușteri de smaralde, castraveții,\nși voi, o, pătlăgele dolofane,\n\nbucăți de soare viu în toiul pieții,\nsărbătorești și roșii lampioane\naprinse la festinurile vieții.|3975
Radu Gyr|Șincai|De unde vii, străine, sub viscolele lunii?\n- Din adâncuri vin, din lut.\nAm fost să văd, să pipăi, să sărut\nfurtunile, mormintele, străbunii.\n\nMă furișez prin țarcuri și șoproane,\nciulini și pietre gleznele îmi rup,\nși luna-mi trece, vânătă, prin trup\nca printr-un geam, și-mi suflă prin ciolane.\n\nȘi-n traista asta veche ce duci oare?\n- Duc rumeguș de os de împărați\nși pajuri mari și zimbrii ferecați,\nduc Țara ca pe-un bulgăre de soare.\n\nÎn șopru, la opaiț, umbra scoate\nun maldăr de foi galbene din sac.\n- Îngenunchează, frate… Vin din veac\nși Neamul nostru l-am adus în spate.|4048
Magda Isanos|Belsug trist|Inima mi-i pom impovarat\nde rodii singerii ;\nle-am scuturat, si nu s-au scuturat,\nsi trebuie sa vii.\n\nRamurile sa se-ndrepte vor\ncatre cer si soare usurate,\ntu stii ca doare bogatia lor,\nculege-le cu mina ta pe toate.|3412
George Coşbuc|Sus inima|Avem o mândră ţară -\nPrin timpi de jale-amară\nStrămoşii se luptară\nS-o scape de stăpâni.\nAzi singur noi, românii\nSuntem în ea stăpânii,\nSus inima, români!\n\nO lege-avem străbună -\nPrin veacuri de furtună\nEa n-a putut s-apună\nStrivită de păgâni.\nNe-a fost Cel-Sfânt tărie\nŞi-n veci o să ne fie:\nSus inima, români!\n\nÎn ţara românească\nDe-a pururi să trăiască\nCredinţa strămoşească\nŞi graiul din bătrâni.\nSpre Domnul ţării gândul\nDe-a pururi noi avându-l,\nSus inima, români!|2926
Radu Gyr|Cronicarul|Nu basne în bucoavna mea oi pune,\nnici scornituri, ci lacrimi și smerenii,\ncă scriu îngenuncheat ca-n rugăciune,\nde țara asta arsă de bejenii.\n\nTu, veacule de negură și zloată,\npoftește-aici la judecată dreaptă.\nMăria-Ta, cântarul meu Ți-arată\nocalele din cuget și din faptă.\n\nMi-e dat să torc izbeliștea și slava...\nCa prin cămări cotrobăiesc prin vreme.\nMi-aud trosnind ca din țâțâni voroava,\nși ca un piept letopisețul geme.\n\nDar când smeritul rob ce sunt, cutează\na scrie că de la Râm pogoară,\nCrăciun mi-e pana, slova Bobotează,\nși se răstoarnă ceru-n călimară.|3868
Duiliu Zamfirescu|Că poate atunci...|Răsare luna palidă pe dealuri,\nPe văi se lasă bruma argintie:\nErau atuncea alte idealuri\nCe niciodată n-au să mai revie.\n\nO tu, ce tremuri, apă curgătoare,\nPe prundul gîrlei din pustietate\nÎntinde-ți brațul dorului ce moare\nȘi unda rece buzelor curate.\n\nȘi du-mă dus cît ține-n zări cîmpia:\nVoiesc să dorm în brazdele cu soare,\nPe unde cîntă vara ciocîrlia\nȘi umblă trista straja de cucoare.\n\nCă poate-atuncea, din fund de bărăganuri,\nS-ajungă noaptea chiotele firii\nPe nesfârșita curgere de lanuri\nÎn preajma sură a nemărginirii.\n\nAtuncea eu lega-mă-voi în gînduri\nDin noi, și-oi rupe vraja de morminte,\nSpre-a mai gusta, în somn de patru scînduri,\nÎnduioșarea ținerii-de-minte.|491
Nichita Stănescu|Liliacul|Un liliac mi-a înflorit\nSurata primăvară\nSub geamul meu l-a răsădit\nCu taină într-o seară\nCu frunzulițe de smarald\nȘi stele moi în geamuri\nCând razele în el se scald\nÎncet îmi bate-n geamuri\nLa ciocănitul lui timid\nCu mâinile avide\nEu ferăstruica i-o deschid\nEl florile-și deschide\nApoi deodată, nu știu cum\nDin tremurări enorme\nÎncet el se preface-n scrum\nȘi se-trupează-n forme!\nCu părul zulufit de vânt\nRăsare o copilă\nCu dinți de-azur, cu gura cânt\nȘi trupul de argilă\nEtc.|3586
Radu Gyr|Moş Crăciun|Tu iarăşi ai, om bun de azi,\nCrăciun, cu ramuri verzi de brazi.\nColindul Sfânt tu iar îl ai,\nDin glasuri coborând din rai.\nAzi iarăşi vine Moş Crăciun\nCu obiceiul lui străbun,\nCu Dalbe flori şi Moş Ajun\nŞi zeci colinde de Crăciun.\nLa Pruncul Mic, şi Luminat\nCu toţii merg la închinat,\nTu om al veacului de'acum,\nOpreşte-te puţin din drum,\nCăci vreau şi eu acum să-ţi spun,\nLa geam, Colindul de Crăciun.\nSă ştii şi tu că Dumnezeu,\nFăuritorul tău şi-al meu,\nDintr-o Fecioară-I zămislit,\nÎn iesle, pe pământ venit.\nŞi azi se naşte pentru noi,\nNoi, fii ai vremurilor noi.\nMereu să credem cu temei\nNoi, oameni din mileniul trei,\nCă Moş Crăciun dac-a venit,\nDe Dumnezeu ni-i dăruit.|1791
Octavian Goga|Voi veniţi cu mine...|Voi veniţi cu mine, oaste nevăzută,\nMoşii şi strămoşii mei din zile moarte,\nGrăitoarea voastră îndrumare mută\nÎn vârtejul lumii căile-mi împarte.\nDe demult, din ceaţa vremii înnoptate,\nEu aud un cântec călător cum vine,\nCa un clopot tainic inima mea bate,\nDin adânc vă cheamă să veniţi cu mine.\n\nEu vă port în suflet, plămădiţi în sânge,\nŞi din vina voastră mi-e zidit păcatul,\nGlasul vostru geme jalea mea când plânge...\n— Eu din plâns de veacuri mi-am topit oftatul...\nÎntărită-n drumu-i, de la voi învaţă\nUra mea să ardă, mâna să se-nchine:\nAţi murit cu toţii ca să-mi daţi o viaţă,\nMorţi fără de moarte, voi veniţi cu mine.\n\nDin amurgul umed când se face sară,\nSufletul vă simte cum îi treceţi pragul,\nCa-ntr-o casă mică, albă, de la ţară,\nEu vă văd alături, mi-e mai mare dragul...\nSunteţi fără număr, popi cu bărbi cărunte\nCu lumina scrisă-n frunţile senine,\nCercetaşi de codri şi păstori de munte,\nCeată nesfârşită, voi veniţi cu mine.\n\nLa soborul vostru mintea mea culege\nTaine din zapise, rosturi din hrisoave,\nMi se plâng ciobanii de călcări de lege,\nŞi-mi suspină-n noapte rugă de ceasloave.\nCa o cenuşotcă mintea mea ascultă\nCum frânturi de veacuri strigă din ruine,\nPrinde-abia un picur din vâltoarea multă\nŞi se-nchină vouă, că veniţi cu mine.\n\nEu din oastea mare nu-s decât solia.\nUcenic cucernic vă vestesc cuvântul,\nNu-s decât un fulger smuls din vijelia\nCe-a închis la sânu-i milostiv pământul.\nRămâneţi la mine voi întotdeauna,\nÎnfrăţiţi cu focul sângelui din vine,\nCăci se stinge glasul şi se frânge struna\nCând în goana vieţii nu-ţi mai fi cu mine...|1705
Gavril Rotică|Ciocârliei|Din slava lumilor albastre,\nÎntr-o senină dimineaţă,\nTrezit-ai plângerile noastre\nTu, veşnic dragă cântăreaţă.\n\nVestit-ai ceasul de pornire\nÎn larg de câmp, la sfânta muncă,\nŞi-n limpezi stihuri de slăvire\nAi coborât sfânta poruncă.\n\nDar nu ştii că pe noi ne doare\nSeninul stihurilor tale,\nTu cânţi când semănăm sudoare\nŞi ce răsare-i numai jale.\n\nTu cânţi când ţărna o frământă\nLa noi copiii şi părinţii,\nDar din sudoarea noastră sfântă\nNu noi, ci alţii-şi scot arginţii.\n\nRobită-i primăvara noastră\nŞi glasu-i în văzduhuri geme,\nCând te înalţi cântând măiastră\nŞi-n urmă-ţi se-mpletesc blesteme.\n\nPrefă-ţi cântarea în plânsoare\nŞi du-o altor zări mai bune\nŞi, soro-n jalnică cântare,\nRobia muncii noastre-o spune.|608
Mihai Eminescu|Ce s-alegea de noi, a mea nebună...|Ce s-alegea de noi, a mea nebună,\nDe ne-ntâlneam demult cu-așa iubire?\nSau nebuneam mai mult încă-mpreună,\nSau eu muream de-atâta fericire.\n\nViața mea cea strălucită\nDe ochii tăi cei de copil\nEra cu zgomot și-nflorită\nPrecum e luna lui april.\n\nȘi-n astă înflorire zgomotoasă\nNoi ne-am fi fost atât ... atât de dragi...\nCu toane multe, tu, ca o crăiasă,\nIar eu — de tine lacom — ca un pagi.\n\nAcum ca-n toamna cea târzie\nUn istovit și trist izvor,\nAsupra-i frunzele pustie\nA noastre visuri cad și mor.\n\nȘi de nimica astăzi nu-mi mai pasă,\nNu cer nimic din lume, nici aștept.\nMă mir de ce cu strângeri dureroase\nSărmana inimă mai bate-n piept.\n\nÎn văduvire și eclipsă,\nEu anii mei îi risipesc,\nSimțind în suflet pururi lipsă\nDe chipul tău dumnezeiesc.|1099
Radu Gyr|Păcatul|Cu alge și meduze verzi la proră,\nPăcatul ne îmbie și ne-ncarcă\npe mlădioasa, galeșa lui arcă,\nsub voluptoasa vânturilor horă.\n\nȘi lunecăm pe-adânci miresme, parcă\nînveninați de-o dulce auroră,\nspre orizonturi care ne devoră,\nde unde nimeni n-o să se întoarcă.\n\nȘi ne topim în zările-otrăvite,\narși de talazul spart în diademe,\nstrăpunși de-arome tari ca de cuțite.\n\nȘi-n vântul cald și putred care geme,\ntreptat blestemul nopții ne înghite,\ncu ochii-ntorși spre stelele supreme.|3963
Adrian Păunescu|Dicteu din moarte|Eu cred că ți-aș dicta la nesfârșit,\nCu o aceeași voce muribundă,\nO poezie, care să ascundă\nÎmprejurarea că am și murit.\n\nAșa mi-ar fi mai lesne să te mint,\nDictându-ți încontinuu, de departe,\nPoemul disprețuitor de moarte,\nSuflarea mea, în formă de colind.\n\nCe terapie nemaiîntâmplată\nSă recunoști viața după ton\nȘi să traiești etern și monoton,\nDupă dicteul care te îmbată.\n\nVai, voi muri, să-ți pot dicta, îndată,\nÎntreagă viața-a mea, la telefon.\n\n(Până la capăt, 2003)|4446
Tudor Arghezi|Inscripție pe un craniu|Paiața lui se-arată mereu cu altă mască,\nUrzeala comediei să nu i se cunoască,\nJucînd în mii de fețe, naiv, acelaș rol\nÎn care Măscăriciul divin se dă de gol.\nIubire, jertfă, luptă : costume, Doamne Gîde,\nCuvîntul cel din urmă e-al ăstuia. El rîde.|4164
Lucian Blaga|Vreau să joc!|"O, vreau să joc, cum niciodată n-am jucat!\nSă nu se simtă Dumnezeu\nîn mine\nun rob în temniţă - încătuşat.\nPământule, dă-mi aripi:\nsăgeată vreau să fiu, să spintec\nnemărginirea,\nsă nu mai văd în preajmă decât cer,\ndeasupra cer,\nşi cer sub mine -\nşi-aprins în valuri de lumină\nsă joc\nstrăfulgerat de-avânturi nemaipomenite\nca să răsufle liber Dumnezeu în mine,\nsă nu cârtească:\n""Sunt rob în temniţă!"""|3408
Mihai Eminescu|Din Berlin la Postdam|Din Berlin la Potdam merge\nDrum de fier precum se stie\nDar ce nu se stie insa\nCa am luat bilet de - a treia .\n\nC - am plecat de dimineata\nCu un taler si doi grosi\nSi de gat cu blanda Milly\nC - ochi albastri , buze rosi .\n\nZice Brahma , tata Brahma ,\nCum ca lumea asta nu e\nDecat arderea unei jertfe\nIntr - o vecinica catuie.\n\nAm aprins si eu luleaua\nSa jertfesc lui tata Brahma\nLanga mine - un sip de Kumel\nS - o bucata de pastrama .\n\nZice Darwin , tata Darwin ,\nCum ca omul e - o maimuta.\nAm nume de maimutoiu\nMilly - nsa de pisicuta.\n\nSi ma urc in tren cu graba\nCu o foame de balaur ,\nIntre dinti c-o pipa lunga ,\nSubsuori pe Schopenhauer.\n\nS - acum suera masina ,\nFumul pipei lin miroasa ,\nSticla Kumel ma imbie , \nMilly - mi rade. Ce - mi mai pasa ?|1123
Ion Minulescu|Pastel profan|Pălmuiți de vânturi\nȘi scuipați de ploi,\nSfințiți de pe zidul monastirii\nDezbrăcatu-s-au de-odăjdii\nȘi-au rămas aproape goi,\nCa Isus Cristos în clipa răstignirii...\n\nÎn pridvorul monastirii e noroi\n(Fiindcă maicile nu umblă cu galoși),\nȘi de-atâtea câmpenești cucernicii\nSfinții pari sătui...\nȘi somnoroși,\nCască-n ritmul Sfintei Liturghii...\n\nLângp zidul monastirii e-ngropat\nUn curtean ucis de vodă, pentu-o jupâniță,\nCam prin „una mie șase sute” - leat -\nCând Muntenia era voievodat,\nȘi curtenii toți, boieri de viță...\n\nRestul peisajului:\nUrzici,\nPentru postul Paștilor, ce-ncepe mâine...\nIar de la fereastra plină de zambile\nAlbe,\nRoze\nȘi liliachii,\nStarița face morală unui câine,\nCare persecuta bietele pisici\nȘi s-ascundea noaptea prin... chilii...|3178
Vasile Alecsandri|* * *|Într-a păpuşilor ţară,\nDin hotare, la hotară,\nAm văzut şi buni şi răi,\nŞi cu duh, şi nătărăi.\n\nUnii mândri şi-ngâmfaţi,\nCa beşici cu vânt umflaţi!\nÎn cea lume cât trăiesc,\nLa tot vântul se-nvârtesc.\n\nAlţii vrednici patrioţi,\nDar mai vrednici patri-hoţi,\nLatră, urlă furios\nPân'ce-apucă câte-un os.\n\nÎntr-a păpuşilor ţară\nLa mulţi cinstea-i chiar de ceară\nCât ruşfetul se inveşte\nCinstea-ndată se topeşte.\n\nÎn cea ţară de păpuşi\nTâlharii poartă mănuşi\nŞi se jură pe dreptate,\nCă li-s mâinile curate.|4247
Marin Sorescu|Hârtie|S-a anunţat, cred, la apocalipsă,\nNu ţin bine minte,\nCă un mare uragan de hârtie\nSe apropie din direcţia N-V\nŞi din toate direcţiile.\n\nUraganul va pustii totul în calea sa,\nPrefâcând totul în hârtie.\n\nCopacii se vor transforma în hârtie,\nAnimalele în hârtie,\nAurul în hârtie.\n\nOamenii vor ţipa de groază,\nŞi ţipetele lor\nVor deveni pe loc şerpi de hârtie,\nŞi apoi ei înşişi se vor desface hârtie:\nHârtie de împachetat, hârtie de plicuri,\nHârtie de saci, hârtie de biblie,\nHârtie de ţigarete.\nŞi mai ales ziare.\n\nUnii vor deveni articole de fond,\nAlţii vor intra în problemele\nIndustriale ori agrare,\nAlţii vor trece la pagina externă.\nScriitori care nu s-au ratat încă,\nDin lipsă de spaţiu,\n\nSe vor rata în primii cinci cuadraţi.\nCa să mai lungim vorba:\nVa un uragan şi o hârtie\nMondială.\n\nŞi la urmă,\nScos din răbdări,\nSe va căsca pământul.\nVa înghiţi cu poftă totul\nŞi se va şterge la gură\nCu oamenii care s-au transformat\nÎn şerveţele.|2597
Adrian Păunescu|Cale de mijloc|Între o lacrimă\nŞi o fântână arteziană\nMai rămâne atât:\nDreptul la rană.\n\n12 Iulie 1987|2187
Virgil Carianopol|Cântec de liniştit bolnava|Dormi, scumpa mea, şi nu te teme, \nNu-i nimeni, nimeni n-a venit. \nParfumul doar din crizanteme \nTe-a mângâiat şi te-a trezit.\n\nSunt uşile de mult închise, \nPerdelele le-am tras de-a rând. \nN-am mai lăsat întredeschise \nDecât ferestrele la gând.\n\nNu tresări, nimic n-apasă, \nNu-ncearcă nimeni la uluc. \nNu calcă nimenea prin casă, \nSunt orele, care se duc.\n\nNu te-nfrica, e noaptea clară, \nIar stelele-au ieşit duium. \nNu umblă nimenea pe-afară, \nTrec frunzele, grăbind, pe drum.|2119
Ion Luca Caragiale|Steaua|Cu mâini subţiri şi reci,\ni-ai dat fior fierbinte:\nSă treacă veci de veci,\nEu tot l-oi ţine minte.\n\nCredeam că s-a oprit\nÎn cale mersul lumii,\nCă tot a-ncremenit\nCa trupul unei mumii.\n\nOdată m-ai atins\nŞ-apoi te-ai dus departe;\nO stea pe cer s-a stins...\nPăreri au fost deşarte.\n\nOriunde-acum sclipeşti\nÎn depărtări albastre.\nTu nu eşti unde eşti,\nPerdută printre astre.\n\nTe ţine-aci mereu\nA mea închipuire:\nTu vei muri, ci eu\nŢi-oi da o nemurire.|859
Tudor Arghezi|Transfigurare|Cu toate că i-am spus că nu vreau\nMi-a dat noaptea-n somn să beau\nÎntuneric, şi am băut urna întreagă.\nCe-o fi să fie, să se aleagă.\nPuteam să ştiu că-n zeama ei suavă\nAlbastra alburie era otravă?\nM-am îmbătat? Am murit? \nLăsaţi-mă să dorm... M-am copilărit...\nCine mai bate, nu sunt acasă, \nCine întreabă, lasă...\nCui mai pot să-i ies în drum\nCu sufletul meu de acum?|1986
Adrian Păunescu|Karenina|Și iată trenul trece, și ultimul vagon\nîși leapădă pe orizont lumina,\nși în noroiul lumii, putred și monoton,\nse recompune blândă, cât mieii, Karenina.\n\nAna, îi strig, pierduta noastră doamnă,\ncum e posibil să revii astfel?\nCe faci acum, un compromis înseamnă,\no pată de uraniu, urâtă pe inel.\n\nMai trece-un tren, privește-l, Karenina,\nși cazi încet, ca-n naștere, sub drumul lui!\nDar iată că își leapădă lumina\ntrenul acesta, ca și cel dintâi.\n\nȘi ea tot mai înaltă se alege\ndin propriul ei dezastru, pe când vin\nîntruna trenuri, într-o vale rece,\nîn care sună râurile de destin.\n\n...\n\nTu nu mai trebuie să te întorci aici,\nmormânt dintâi și ultimă mireasă.\nNu vezi ce trenuri vin, roți mari și mici,\nun loc anume, de pe șine îl apasă.\n\nTrenuri, mereu, dintr-un impuls universal,\nrevin și te strivesc; nevinovat e fiecare,\ngreoiul tren, de început de veac,\ncaricatura unui cal,\nexpresul prim, abstracta lui determinare.\n\nBinecuvântă noaptea și lumina,\nși aerul în care fantoma ta a coborât,\nbinecuvântă, sfântă Ana Karenina,\nbărbații-acestui secol mohorât.\n\nRămâi sub roțile necunoscute\nși nu te mai întoarce de-a pururi înapoi,\nsub toate trenurile lumii, du-te,\nsingură, tu ne poți salva pe noi.|2318
Adrian Păunescu|Fosta iubire|Nici amintirea nu te mai păstrează,\nDe-aş vrea să-ţi cânt, m-aş poticni afon,\nAi fost o nebunie şi o rază,\nRămâi un număr vechi de telefon.\n\nAş vrea să te mai văd, dar nu se poate,\nAm auzit că te-am văzut cândva,\nDar că prin geam cu marginile mate\nPriveam prin fosta dragă fiinţa ta.\n\nMai vine cineva şi mai îmi spune\nCâte ceva de bine sau de rău,\nDar noi n-avem nici amintiri comune,\nTe-ai dus luând tot ce era al tău.\n\nCândva, te presimţeam pe-o fâlfâire,\nŞtiam apropierea să ţi-o gust.\nAcum, chiar să mă tai, tot nu am ştire\nCă mi-e aproape pasul tău îngust.\n\nA fost iubire? Sau minciună lungă?\nTe rog, dă voie gândului curat\nDin depărtarea mea să te ajungă\nLa orice nume azi te-ai fi mutat.\n\nUn telefon uitat şi o adresă…\nAud că suferi şi trăieşti urât\nŞi-ţi cureţi zilnic cuvenita lesă\nŞi tu, cu mâna ta, ţi-o pui la gât.\n\nE greu să-ţi spun, dar viaţa împreună,\nOricât de scurtă, m-a trimis să-ţi spun\nUn adevăr mai grav ca o minciună,\nMai trist, mai inflamabil, mai nebun.\n\nNu mai exişti, eşti trăsnetul de vară\nCe mi-a lăsat în creier cer topit,\nDar când te-am aruncat pe uşă-afară,\nEu, cel mai mult, atuncea te-am iubit.\n\nSă-ţi spun să te întorci? Aştepţi zadarnic,\nRămâi şi-mbracă-ţi viaţa în vopsea,\nMărită-te mai bine c-un paharnic,\nSă aibă dromaderii ce sa bea.|2280
Radu Gyr|Octombrie|Își rupe vântul verzile broboade,\nse zdrențuie și ceru-n porumbiști.\nTroițele, cu goi și vineți Criști\nspălați de ploi, cerșesc în drum, schiloade.\n\nÎngerul serii geme a restriști.\nPe crengi fără culesuri ceața cade\nși, putrede, cad ultimele roade\ncu țipăt lung în ochii mari și triști.\n\nȘi eu, asemeni roadelor sub brumă,\npe creangă mă cutremur tot mai des,\ncând bruma mea și ceața mă sugrumă...\n\nvisez culesul sfânt, dar netrimes,\nși gem de spaimă c-am să cad în humă,\ncum cade, putred, fructul necules.|3958
Adrian Păunescu|Ființă nesupusă|Aş fi vrut să-mi organizez poezia\nCa să fiu mai sigur pe ea,\nDar versurile mele râdeau de prostia\nCare mă înflăcăra:\nCum ai vrea tu să-ţi organizezi poezia?\n\nAş fi vrut atunci s-o sparg toată\nȘi cu viaţa s-o dezorganizez,\nDar ea se organiza împotriva mea,\nDintr-odată,\nDupă relaţia margine-miez.\n\nNimic nu mi-e cu putinţă\nDintre toate aceste idei\nPentru că poezia, oricum, e-o fiinţă,\nCare trăieşte după legile ei,\n\nPoezia, oricum e-o fiinţă.|2277
Nichita Stănescu|Tema cu variațiuni : Partitura a II-a|De frică să nu mă înec în el\nlacul se stinsese în sine \ncum perla şi-adună gârla lumină în sine.\n\nDe frică să nu mă înec în ea\nse făcuse balta opalină,\npasăre zburând cu şapte aripi\nşi drept drept drept\ndrept drept în sus.\n\nPeştii sufocaţi atârnau de penele păsării\ncând, de frică i se făcuse frică lacului\ncă eu aş putea să mă înec în el. \n\nAh, oglindire zburătoare,\nrefuz al văzului\norbire!|1581
Nichita Stănescu|Înger refuzat de păsări|Înger refuzat de păsări,\nşi înscris cu-o pană-n cerc\nsă te şterg de pe nisipul\nalizeelor, încerc.\n\nMai întâi steaua Canopus\ncea mult-galbenă, o ling.\nCe sărată e, mi-e sete,\nşi ce friguri tari mă ning.\n\nMai apoi îţi zgârii faţa,\ncurg din ea secunde verzi,\nce ierboasă mi-e privirea -\nsomnolent în ea te pierzi.\n\nÎnger refuzat de păsări\nşi de zborurile lungi\nîmi ajungi până la gură\npână la sărut mi-ajungi.\n\nAstfel stai înscris cu ţipăt\nîn conturul scos din minţi,\nrăspicat, al vieţii mele\ncare-nfige-n tine dinţi.|1430
Zorica Laţcu|Pomelnic  |Pe toţi cei ce în veacuri au căzut luptând\nPentru biruinţa Crucii prea cinstite,\nCei ce-n clipa morţii au avut în gând\nNumele Treimii prea blagoslovite,\nŞi pe toţi aceia care au râvnit\nSlava şi cununa mai presus de minte,\nPomeneşte-i, Doamne, Tu, când vei veni\nÎn Împărăţia slavei Tale sfinte.\n\nPe toţi mucenicii Neamului, eroi,\nLuptători cu spada sau cu rugi sfinţite,\nToţi cei ce se roagă astăzi pentru noi\nŞi ne scot în grabă tainic din ispite,\nŞi pe toţi aceia care pentru neam\nAu trăit în temniţi ca-n nişte morminte,\nPomeneşte-i, Doamne, Tu, când vei veni\nÎn Împărăţia slavei Tale sfinte.\n\nPe tot neamul nostru evlavios şi sfânt,\nVoievozi şi doamne, boieri, jupânese,\nToţi câţi dorm cu trupul în acest pământ,\nÎn hotarul ţării noastre prea alese,\nPe părinţii noştri şi pe fraţii dragi,\nCe s-au dus la ceruri sus de mai-nainte,\nPomeneşte-i, Doamne, Tu, când vei veni\nÎn Împărăţia slavei Tale sfinte.\n\nŞi pe toţi aceia care neştiuţi\nStinsu-s-au în vremea asprelor prigoane,\nCei ce încă astăzi zac necunoscuţi\nŞi-n biserici nu au slujbe, nici canoane,\nPe toţi sfinţii pe care numai Tu-i ştii\nŞi al căror nume numai Tu-l ţii minte,\nPomeneşte-i, Doamne, Tu, când vei veni\nÎn Împărăţia slavei Tale sfinte.|2145
Tristan Tzara|[norii rufele spălate]|Norii rufele spălate și în colț e luna roză\nAi plecate de-acasă și mi-e milă - casă a durerii părăsită\nFată binecrescută și umilă nu-ți stă bine totdeauna plictisită\nMergi în cafenele neaerate, promiți prea mult cutare poză\n\nCopilul ce l-ai avut nu știi unde este\nPoveste de întristat pe cineva\nVărul tău* din când în când te iubește\nL-ai întrebat odată. E adevărat că a murit\n\nBuclele pe la urechi ca rădăcina vițelor de vie\nBuzele sînt vinul vechi pentru anemici doctorie\nGlasul tău cu scârțâit de cheie\nÞine gândul încuiat, femeie\n\nAi plecat, te-ai jucat, căprioară, încă nu te-am căutat\nDacă o să te întorci este semn de întrebare\nAer rece mă izbește-n față, simt alergături de vânătoare\nCâinii nebuniei s-au dezlegat.\n\n* Ion Vinea(n.a.)|4108
Nichita Stănescu|Libelula|Pe frunza sângeroasă a inimii mele\nlibelula Dora a adormit,\naurind cu ochii ei mari\ncerul de stele\ncu vid.|3585
Nicolae Iorga|Glosse|I\nArareori în bucurie\nSe strânge lumea laolaltă\nCa să ridice un pahar\nSpre-o fericire mai înaltă.\n\nAtuncea însă se sădeşte\nOsânda tristei omeniri,\nCând până şi-n nenorociri\nDurerea ei nu o uneşte.\n\nII\nÎn viaţa care ţi-a fost dată\nCu fapta ta ai fost dator:\nÎntinde-o largă tuturor,\nIar de-or respinge-o vreodată\n\nRetrage-te-n singurătate\nŞi după toate câte vezi,\nDacă-n iubire, nu mai crezi,\nSă crezi în ceasul de dreptate!|1610
Duiliu Zamfirescu|Pe o pagină de muzică|Speranța mea frumoasă, din vremele trecute,\nSpre vremuri mai betrâne, s'a dus pe neștiute\nÎn repedele'i zbor,\nȘi 'n urma ei rămas'au o zi fără lumină\nȘi-o inimă ce'nchide sub neagra sa ruină\nUn dor... un vecinic dor.\n\nAtunci nebun plecat'am cu gândul către tine\nÎnsuflețită umbră a nopților senine,\nSuspin perdut de vânt...\nȘi te-am cătat prin ceruri, și te-am cătat prin lume,\nÎmbrățișându'ți urma, strigându-te pe nume,\nPe numele teu sfânt.\n\nDar urma'ți rătăcită pe lungile nisipuri\nCe rup calea vieței în mii de mii de chipuri,\nS'a șters din drumul meu.\nIar eu remas'am singur sub plopul din pustie,\nPrivind o neagră cruce, pe care 'n poezie\nSta scris numele teu.\n\nȘi mi-am adus aminte atunci că tu ești moartă,\nCă cugetul meu singur te vede și te poartă\nTrăind, în visul seu...\nCă tot ce-a fost o dată, că tot ce-o să mai fie\nCurând o să se schimbe în vecinică pustie...\nÎn vis..., ca'n gândul meu...\n\n1883|514
Leonid Dimov|Vis cu bufon|În laptele dimineții aceste\nDin orașul climateric cu însușiri alpestre\nAu explodat ciudat prăjiturile din vitrină.\nZic ciudat, pentru că doar piereau într-un glob de lumină\nDe culoarea lor întunecată\nPentru prăjiturile de ciocolată,\nRoz, cu scame de tăciuni\nPentru prăjiturile cu căpșuni,\nVerzui și galben un pic\nPentru prăjiturile cu fistic\nȘi așa mai departe.\nEu mă gândeam, bineînțeles, la moarte\nCând a intrat sunând din clopoței, pe rotile,\nBufonul unui rege mort cu zile,\nMort subit\nPe când plutea de plăcere printr-un veac văruit.\nDar să lăsăm gluma. Era\nBufonul nostru numai catifea\nȘi pe dinăuntru și pe dinafară,\nUn vulpoi de cârpă cu coada ușoară.\nSe mișca degeaba, exista fără să fie,\nEra — dacă vreți — o filozofie.\nToată lumea se făcea că nu-l știe,\nCă nu-l vede când se strâmba-n spate\nȘi presăra boare tulbure pe lingurițele plate….\nAm început atunci să mănânc în cascade\nCataifuri, baclavale, rulade,\nSimțeam în juru-mi umede boturi,\nÎnghițeam în neștire bezele, pișcoturi\nȘi creșteam, mă umflam ca un aerostat\nCu bube dulci și diabet zaharat,\nAcolo în munții limpezi, în zarea zmeurie,\nLa masa pătrată din cofetărie.|3261
Leonid Dimov|Rondelul ochiului de geam|Razant cu lumea de granit\nUn moale ochi de geam există.\nLocuitorii îl omit,\nDar el rămâne şi insistă.\n\nSă nu mai fie ocolit,\nSă ştie urbea egoistă\nCă-n buza lumii de granit\nUn moale ochi de geam există.\n\nE plin de mâluri, umilit \nDe Antihrist, de ginta tristă\nDar luminează alb, mulcit,\nCa dintr-o noapte elenistă,\nRazant cu lumea de granit|951
Veronica Micle|Cel din urma vis|O visul meu cel mai slavit,\nFrumos si cel din urma,\nAsa cum dulce te-ai ivit\nTe stinge si te curma.\n\nCaci e demult de cand am pus\nInimii mele paza,\nSi-i mult mai mult de cand i-am spus\nIubirii sa nu creaza.\n\nSi prea tarziu sa mai aprind\nAzi dragostei faclie,\nSi-n mintea mea sa mai cuprind\nO dulce nebunie.\n\n\nDestul c-o clipa l-am iubit,\nSi-o clipa i-am dus dorul,\nTe stinge vis cum te-ai ivit\nStingandu-mi si amorul.|2024
Adrian Păunescu|Luptă corp la corp|Om întreg bocindu-și partea,\ndraga mea de vremi târzii,\nte iubim și eu și moartea,\ncine te va cuceri?\n\nLuptă-n calcul matematic\nfocul meu și-al dânsei scrum,\nvrerea ei de greier static,\nvocea mea de larg consum.\n\nTe înclină către mine,\nlasă-mă să vin să-ți leg\ninima de-un țărm de bine,\ncu un plâns de om întreg.\n\nNe veghează de pe mal\nDumnezeul neutral.|4514
Leonid Dimov|Rondelul lumânărilor|Ardea o lumânare așezată\nPe-o altă lumânare ce ardea\nȘi-n alba luminare ca de vată\nM-am așezat, tot alb, deasupra mea.\n\nAtunci a hohotit o mască lată,\nCăci, fără rost, pe-un cub de piatră grea,\nArdea o lumânare așezată\nPe-o altă lumânare ce ardea.\n\nEu am plutit spre bagdadii, deodată,\nSpre zeul zugrăvit, care privea\nNepăsător, pe lada înstelată\nDin podul alb cum, făr-a fumega,\nArdea o lumânare așezată.|3251
Ion Minulescu|Rămâi|Iar vrei să pleci? Rămâi aici, nu vezi\nCum toamna-a smuls tot verdele grădinei,\nCum norii-închid ferestrele seninei\nBolți, sub care alt'dată rătăceam\nȘi-ți repetam ce nu vreai să mă crezi?...\nIar vrei să pleci? Rămâi aci să-ți spun\nDe ce-ți păream alt'dată-așa nebun-\nÎn prima zi când nu ne cunoșteam?...\n\nPe-atunci eram- îți mai aduci aminte?-\nEram așa cum iar am vrea să fim-\nNici nu iubeam, nici nu voiam să știm\nAl cui voi fi și-a cui vei fi...Eram\nCopii naivi, cuminți și fără minte.\nDar mai târziu, a fost de-ajuns o seară\nDe mai, trăită sub castani afară\nȘi-a doua zi...\nA doua zi te vream\nSă-mi fii alături nu o zi ci toată\nViața...Dar tu nu puteai pricepe\nDe ce și-azvârle marea-nfuriată\nStingherii stropi spre zidul de granit...\nȘi n-ai ghicit\nÎnverșunarea mișcătoarei stepe\nDecât târziu...Și-atuncea m-ai iubit!...\n...\n\nȘi-azi vrei să pleci? De ce-ai plecat, nu vezi\nCum toamna-a smuls tot verdele grădinei,\nCum norii-închid ferestrele seninei\nBolți, sub care alt'dată rătăceam?\nRămâi aici...Nu vezi cum cei dintâi\nPeri albi sosesc învingători...Rămâi\nSă-ți mai repet ce nu vreai să mă crezi\nÎn prima zi când nu ne cunoșteam.|883
Magda Isanos|Ce dar să-ți fac acum că-i primăvară?|Ce dar să-ți fac acum că-i primăvară?\nDin nori îți cos o rochie ușoară.\nDin ghiocei îți fac o cingătoare.\nLa gât îți pun șirag de lăcrămioare.\n\nTe-ncalț cu pantofiori de toporași.\nSă fii cea mai frumoasă din oraș.\nVrei și brățări? Ba încă și cercei?\nÎți fac un set complet din brebenei.\n\nȘi gata! Nu mai am, știi bine,\nC-am cheltuit vreo trei poieni cu tine!\nMai vrei și pace, bucurii și sănătate?\nDin astea n-am. La Dumnezeu sunt toate!\nȘi-atunci cu dragoste-oi îngenunchea,\nRugându-mă la El să ți le dea!|1017
Anton Pann|Copilul sa-nvata cand nu se rasfata|COPILUL SA-NVATA CAND NU SE RASFATA.\n\nNastratin Hogea la apa vrun copil cand trimitea,\nMai intai d-a-i da ulciorul ,el s-apuca s-il batea,\nUn prietin intrebandu-l de ce bate pe baiat\nCand ii da ulciorul-n mana ,fara a fi vinovat,\n-Il bat ,da,- el ii raspunse-ca sa ia seama ,mergand,\nSa nu sparga -n drum ulciorul,niscai nebunii facand,\nCa dupa ce il va sparge ,pedeapsa e de prisos,\nCat de mult de il voi bate,nu mai am nici un prisos.|2746
Nichita Stănescu|Clar de inimă|Orele plutesc pe lângă umărul tău,\nSfere-albastre, şi-ntre ele e Saturn.\nŞi cum se duc, se micşorează\nMai înserat şi mai nocturn.\n\nNu-mi pare rău, nu-ţi pare rău de ele,\nDreaptă cum stai.\nTrecerea lor copilăroasă-aproape\nŞi suavă luceşte-n ochiul tău nemişcator.\n\nŞi uit de ele, uiţi şi tu de ele,\nŞi-n întunericul odăii se aprind,\nSe sting, se-aprind, se sting\nOchii prelungi ai tăi, murind, reînviind.|1388
Costache Ioanid|Calea, Adevărul, Viaţa|Nu noi suntem Calea sfântă,\nCalea care duce sus.\nNoi suntem doar călătorii,\nînsă calea e Isus!\n\nNu-i o formă Adevărul.\nNici în litere nu-i pus.\nAdevărul e-o fiinţă.\nAdevărul e Isus!\n\nNu din lut se naşte Viaţa,\nViaţa e fără de apus.\nCe e lut în lut se-ntoarce,\nînsă Viaţa e Isus.\n\nAstfel Calea-i pasul nostru.\nAdevăru-n noi e pus.\nViaţa sfântă-i viaţa noastră,\ndacă e în noi ISUS!|2775
Ilarie Voronca|Fruntariile vorbelor|Tălăngile vacilor au vrăjit buruienile\niarba îşi înclină elegant trupul ca o dănţuitoare\nsub stâncă guşterul izvorului se trezeşte\nviorile pomilor primesc arcuşul vântului\nde departe vânătorul întârziat sperie pasărea ecoului.\n\nDar în ugere funda norilor se desface\nanotimpul a primenit rochia zărilor\nşi botul vacilor adulmecă munţii ca alte ugere\nce steag laptele pentru descuierea nopţii\ncum trece ca o mângâiere prin osul gândului\ncum sărută buzele şi dăruie o catifea gâtlejului\nlaptele clatină o cădelniţă de arome\nîmprumută o dulceaţă din privirea vacilor\nleagă la tâmpla convalescentului năframa păşunilor\nlaptele sună în doniţi cremenea văgăunilor\nflutură în pupilă dantela cascadelor\nmazărea visului în păstaia inimii.|773
Nichita Stănescu|La mormântul lui Baudelaire|Trec pietrele, măreţ cadavru,\nrămas cu ploile în unghi!\nMai neizbit, las trupul meu acesta\nla gândul tău să-ncline un genunchi.\n\nRup floarea transformată în paianjen,\nşi-o las pe tâmplă să-mi alerge suplă,\nşi îţi întind privirea mea cea fixă\nde din orbită să mi-o bei ca dintr-o cupă.\n\nPrea obosit din naştere, acuma\ncomunici osteneala despuiată\na orei de februarie, cu ploaie\nde stâncă subţiată şi de piatră.\n\nBaudelaire, idee masculină\na zonelor neutre de neant,\nmişcare iute în mişcarea alcalină,\nvirus ce eşti al sângelui gigant,\n\nvărsat de mari, poeţii lumii,\ncare alcătuită-a fost să fie\ndin capete cu trunchi şi membre\nde-o gingaşă anatomie,\n\nlimb, tu, pervers şi fără semn\nal nemişcării dom de oase!\nLas un genunchi în unghi solemn\nîn centrul unei ţări ploioase.|1444
Ion Luca Caragiale|Boul şi viţelul|"BOUL ȘI VIȚELUL\n\nUn bou, ca toți boii puţin la simţire,\nÎn zilele noastre de soart-ajutat...\nÎnvaţă la şcoală cartea de cetire\nȘi ajunse boul un bou învăţat.\n\nMare lucru-n lume e şi-nvăţătura!\nȚine loc de multe, chiar şi de talent...\nPrintr-o bună şcoală, rafinezi natura:\nDin vițel poți scoate un bou eminent.\n\nNu încape vorbă, între animale,\nUn așa specimen greu să mai găseşti\nSă citească zilnic feluri de jurnale,\nRumegând atâtea știri politiceşti.\n\nAstfel, eminentul, în curent cu toate,\nIată, pe nepotu-i tânăr l-a-ntâlnit:\n""Unchiule, cum mergem?"" — ""Excelent, nepoate!\nA mai grea problemă s-a şi resolvit""."|3117
Tudor Arghezi|O furnică|"O furnică mică, mică\nDar înfiptă, va să zică,\nIeri, la prânz, mi s-a urcat\nDe pe vişinul uscat\nPe picioare, pentru căci\nMi le-a luat drept nişte crăci.\n\nMărunţica de făptură\nDuse harnică la gură\nO fărâmă de ceva\nCare-acasă trebuia\nAşezat în magazie\nPentru iarna ce-o să vie.\n\n""Un' te duci aşa degrabă""\nGândul meu mâhnit o-ntreabă,\nÎncă nu te-ai lămurit\nCă greşeşti şi-ai rătăcit?\nCu merinda îmbucată\nTe-ai suit până-n cravată\nŞi mai ai până-n chelie\nDouă dealuri şi-o bărbie.\nNu vrei, tată, să-ţi arăt\nCum iei drumul îndărăt?\n\nSă-ţi mai pun o întrebare\nE aproape de culcare:\nUnde dormi, aici, departe?\nÎntr-o pagină de carte?\nS-ajungi virgulă târzie\nÎntr-un op de poezie?""\n\nMă gândesc ce-i de făcut\nS-o feresc de neştiut,\nÎngrijat de ce-o să zică\nMaica stareţă furnică\nDe-o lipsi din furnicar,\nŞi-o aşteaptă în zadar."|1976
Dan Botta|Eglogă|Palidul ether adie în mirate, albe ori,\nlujere de fum la Delos, (cer de arme cristaline)\ncând la occident de inimi, cu arhaici meteori,\napele rotesc nervoase fluxul stepelor prea pline.\n\nO, de-ar fi precum de gânduri nava mai fluidă ca a\nstepei insomnii agită fosforoasele maree,\ngemma arctică ferită de salinele Egee -\nmai albastra (mai dorita) seară Nausicaa.|428
Adrian Păunescu|Ediție de alb|A nins, ca într-un fel de remușcare,\nPentru întreaga crimă dintre noi,\nN-au mai venit nici îngeri înapoi,\nNici nu ne-au spus bătrânii cum se moare.\n\nSărmane picături pe mușuroi!\nMai e un timp și vine să ne are\nStafia frământărilor plugare,\nA nins pe totul, înmulțit cu doi.\n\nȘi, în indescifrabila natură,\nNici noi nu vom avea contur distinct,\nCaptivi mărunți ai marelui instinct,\nVom aspira mereu la starea pură.\n\nDar, uite, albul tainele-și cultivă,\nA nins, ediție definitivă.\n\n3 ianuarie 2004\n\n(Logica avalanșei, 2005)|4458
Adrian Păunescu|Călare murind|Haide, calule, hai, haide, calule, hai,\nFii puternic și bun, cum te știu,\nCă ajungem în iad, că ajungem în rai,\nTu, oricum, te întorci că ești viu.\n\nVoi sări pe un cal, am să urc într-o șa,\nPentru ultimul, tragicul drum,\nAsta e viața mea, asta e moartea mea,\nVă voi fi călărețul postum.\n\nCe se-aude bătând, piuă nu-i, toacă nu-i\nȘi, în nobilul nostru pariu,\nNu e inima mea, ci copitele lui,\nEu sunt mort, numai calul e viu.\n\nAm să plec dintre voi, bun rămas tururor,\nOri pe unde va fi să mă port,\nVreau să urc pe un cal, vreau călare să mor,\nȘi voi nici să nu știți că sunt mort.\n\nTrunchiul țeapăn în șa, frâu-n brațe, rigid,\nArogant cavaler surdomut,\nOchii reci să-i ascund, că-i deschid, că-i închid,\nDând impresia că vă salut.\n\nAm să trec peste pod, am să trec să te văd,\nSă-ți trimit, să-ți rostesc, să-ți explic,\nCă a fost un delir, că a fost un prăpăd\nȘi că nu te-am iubit nici un pic.\n\nȘi, probabil, născut după lungul razboi,\nFiul tău o să strige din drum:\nMamă, ieși să-l primești, că la poartă la noi,\nA venit călărețul de fum.\n\n28 iunie 2004\n\n(Lehamite, 2005)|4406
Nichita Stănescu|Aeroport De Toamnă|Tras înapoi de planeta auzeam îngeri, \nauzeam pietrele, \ngalbenul, verdele\ncum urcau noaptea spre centrul\npamîntului.\n\nAeroportul lansa diavoli cu coada aprinsa\nsi arzînd treptat treptat de la copite\npîna la crestet, si numai coarnele\nle ramîneau întregi si se desfaceau\nprabusindu-se\nfiecare-n alta parte.\n\nTimpul se sparsese;\nfiecare apucam din el ce puteam, \nsi nici macar nu mai curgea peste tot\nla fel:\nîn glezne trecea o luna, \nîn genunchi o zi, în coasta o ora\npe limba un minut si-n tîmpla\no secunda\n\n, , De aceea încercam sa ne tinem\ncapetele cît mai departe de miezul pamîntului, , -\nspuse cineva.\n\nDar\nnu-l lua nimeni în seama.\n\nFiecare avea alt timp si-ncerca\nsa treaga-nspre el planeta, \ncare însa se multumea numai\nsa se rostogoleasca.\n\nAuzeam îngeri. Stam la pînda\ngat asa-i sar primului în spinare, \npregatindu-ma pentru o calatorie.|1309
Virgil Carianopol|Revolta din noiembrie|Ce dacă fur?\nCe dacă sunt laş?\nCe dacă sparg soarele ca pe-un ou\nŞi-i vărs gălbenuşul pe oraş?\n\nCe ştiu eu decât să plâng?\nCe dacă gura mea nebună\nA muşcat carne din lună?\n\nAnii mi i-am pierdut prin amintiri întunecoase,\nAm jinduit toată viaţa după lucruri frumoase.\nAm hoinărit cu sufletul încins în sfoară\nŞi tinereţea mi-am măcinat-o ca o moară.\nDin clasele pe care plângea igrasia\nM-am înhăitat cu visul şi cu poezia.\n\nCe folos însă, că mi-am cântat tainele,\nEu căruia visul i-a furat hainele?\nLa ce mai sunt bun?\nCe speranţe, ce tristeţi am avut eu\nCare am dat cu pietre în Dumnezeu?\n\nInima mea ca o văpaie\nLuminează boii care fumează liniştea din paie.\nSângele meu ca o furtună\nClopoţeii stelelor îi sună.\nAcum, nu mai plâng,\nGâtul trecutului nu-l mai strâng.\n\nArunc în urmă o gresie\nŞi munţii îşi înalţă privirile;\nArunc în urmă un pieptene\nŞi o pădure mă desparte de toate amintirile.|4336
Adrian Păunescu|Nuferii|Foaie de ce rang nu știu,\ncolier de nufăr viu,\npielea ta neagră o scriu\ncu prăpăd și cu pustiu\nși plăcere de burghiu.\n\nNufărul pe țâța ta\nare alb de pat și stea,\nare vână de vopsea,\nluciu cald de scări de șa,\nar sui și aș cădea.\n\nFoaie, de ce rang uitai,\nnufărul e iad și rai\nși sămânță ca de cai\nunde-l porți în blând alai\nși ți se ridică-n grai.\n\nVezi ce faci când te privesc\ncând te nufăr nufăresc,\ncând nu pot să mă opresc\nși ochii nu mi-i feresc\ndinspre nufărul lumesc.\n\nNufărul fără răspuns\ndulce, negru și ascuns.|4540
Elena Farago|Dacă-mi aplec smerit genunchii…|Dacă-mi aplec smerit genunchii,\n Şi mâinile mi le-mpreun\n Nu mă gândesc să fie, Doamne,\n Nici cel mai drept, nici cel mai bun…\n\n Şi nu te rog să-i dai nici haruri,\n Nici minte cine ştie cât…\n Mi-ar fi destul să-l vad că-mi creste\n Nici prea frumos, nici prea urât;\n\n Şi nu l-aş vrea nici prea cuminte,\n Şi nici din cale-afar-nebun;\n Nici prea de tot supus s-asculte,\n Dar nici să râda de ce-i spun.\n\n Şi mai ales, aş vrea să simtă\n În orice pas din trai, mereu,\n Că cel mai credincios prieten\n I-oi fi de-a pururi numai eu…|531
Radu Gyr|Grotescă|Dorm greu în piramide faraonii\nși lebede-au murit pe sâni de Lede —\nCu brânciuri tari, istoria purcede\ndin stepa unde gâfâie bizonii.\n\nTrec vârstele, ca zburdele de iede.\nS-au îndârjit și au crescut coconii.\nIcaricele aripi — electronii —\nne urcă unde-un crin nu se mai vede.\n\nSe prăbușesc statuile-n muzee\nși Dante a rămas un simplu craniu...\nnoi tropăim mai sus pe curcubeie,\n\nîn timp ce-ntr-un ungher, un hohot straniu,\npândindu-ne deșartele trofee,\nse strâmbă o paiață de uraniu.|3907
Costache Ioanid|Icoanele mele...|Icoanele mele cu salbe de crini,\nicoanele dragostei noi,\nicoanele mele scaldate-n rubini,\nvoi, frati si surori, sunteti voi!\n\nFaclii care ard, daruind tuturor\nLumina din veacul de-apoi,\nlumini din Lumina, izvor din Izvor,\nvoi, frati si surori, sunteti voi!\n\nCadelnita sfanta, cu foc din altar,\ncu care smerit ma-nconvoi,\ncadelnita mea de mireasma si har,\nvoi, frati si surori, sunteti voi!\n\nAghiazma sfintita din muntii de sus,\ntasnind intr-un vesnic suvoi,\naghiazma din Stanca eterna, Isus,\nvoi, frati si surori, sunteti voi!\n\nMatanii de ruga, din aur de-Ofir,\nsapate c-un tainic priboi,\nmatanii legate pe-al dragostei fir,\nvoi, frati si surori, sunteti voi!\n\nIcoane de aur in Templul divin,\ndin voi, fratii mei, mi-am facut;\nicoane la care eu nu ma inchin,\ndar, ca pe Cristos, le sarut...\n\nAMIN|2795
Adrian Păunescu|Cerere de uitare|La toamnă, sub nebunul glas de greieri,\nCând şi singurătatea va fi grea,\nSă-mi faceţi operaţie pe creier,\nSă mă scăpaţi de gândul despre ea.\n\nSă scap de gândul pentru cea iubită,\nCând anul vechi va trece spre amurg,\nSă-mi faceţi curăţenie-n orbită,\nLa toamnă vreau un neurochirurg.\n\nSă cred că n-am văzut-o niciodată,\nSă uit şi cine-a fost şi cum a fost,\nPrin târguri mici şi cu şosea uzată\nSă rătăcesc mai prost decât un prost.\n\nSă merg la berării, să joc popice,\nSă-mi fie greu şi să nu-mi fie greu,\nŞi după ce se duc să le ridice,\nSă simt că între ele cad şi eu.\n\nLa toamnă, mă apuc să număr frunze,\nSă fac recensăminte prin grădini,\nInteresat de viciile-ascunse,\nLa toamnă am să-mi fac şi-un pat de spini.\n\nProblema e sub glas nebun de greieri,\nSub rumeguş de ruginit de chei,\nSă-mi faceţi operaţie pe creier\nSă pot scăpa de amintirea ei.\n\nŞi dacă nu se poate, nu se poate,\nVă rog, luaţi-mi creierul de tot\nŞi puneţi-mi sub tâmplele-ntristate\nSistem inoxidabil de robot.\n\nAdrian Păunescu\n(„Deromânizarea României”, 1998)|4422
Nichita Stănescu|Nod 18|Vai mie, am spus,\nde sunt cuvintele doar umbra gurii mele!\nVai mie, am strigat,\nîn timp ce capul îmi cădea în coșul\ncel împletit de rafie, de o țărancă,\nși iute retezat\nde pudicul călău.\n\nPe pielea mea, brusc, se făcuse toamnă\nși dintre omoplați o aripă de umbră\npăscuse iarba ca și cum\ncuvintele ar fi o ură.|3610
Nichita Stănescu|Gând 4|Atunci va fi o poveste scurtă, o confesiune scurtă,\nAcum doua-trei după-amieze, primesc un telefon de\nla un necunoscut, care era îngrijorat că aş fi bolnav,\ncare era fericit că m-aş fi însănătoşit, mă rog... Şi-mi\nspune un lucru care m-ă lăsat aşa... nemaipomenit\nde bucuros. Mi-a spus, zice: bă, poete, zice, nu mor\ncaii când vor câinii. Şi-mi spun mie: ştii că are\ndreptate, am spus eu, să ştii că omul ăsta are\ndreptate. Păi nu mor caii când vor câinii! Şi, de\naltfel...|3557
Nichifor Crainic|Moş Crăciun|Moș cu barba de zăpadă,\nFără daruri, moș sărman,\nTinerețea ta grămadă\nN-o s-o vadă\nNici ãst an.\n\nTorc păianjenii sub grindă,\nȚara-i fără de băieți,\nNu-ți mai vin cu ceață-n tindă\nO colindă\nSă-i înveți.\n\nDe cu seară-naripații\nÎngeri nu mai cântă prin\nSinguraticele spații\nȘi-așteptații\nNu mai vin.\n\nPlânge biata gospodină,\nBrațele în gol se-ntind,\nNu e ceară de-o lumină,\nNici făină\nDe-un colind.\n\nTu, cel vesel de-altădată,\nStrângi pustiul ăstui an\nLa colinda'ndatinată,\nFără ceață,\nMoș sărman.\n\nGârbov pribegești prin sate,\nTe strecori pe la oraș,\nGemi pe ziduri de cetate\nDărâmate\nDe vrăjmaș.\n\nCu tropare și podobii\nFaci popas într-un cătun,\nZgribulit la gura sobii\nPlângi ca robii,\nMoș Crăciun.\n\nPlângi încet! Stă la ulucă\nPaznicul sub coif de fier\nȘi e-n stare, Moș-Nălucă,\nSă te ducă\nPrizonier!|1273
Vasile Alecsandri|Floriile|Iată zile-ncalzitoare\nDupă aspre vijelii!\nVin Floriile cu soare\nŞi soarele cu Florii.\n\nPrimăvara-ncântătoare\nScoate iarba pe câmpii\nVin Floriile cu soare\nŞi soarele cu Florii.\n\nLumea-i toată-n sărbătoare,\nCeru-i plin de ciocârlii.\nVin Floriile cu soare\nŞi soarele cu Florii.|1995
Virgil Carianopol|Când iubești|Când iubeşti, eşti tânăr totdeauna,\nTreci cu fruntea sus, încrezător,\nIei în braţe şi opreşti furtuna,\nDuci pe umeri visul tuturor.\n\nCând iubeşti, eşti bun, eşti-nalt, eşti tare.\nAperi cu putere orice legi:\nNu faci răni, te-apleci la fiecare.\nRupi din tine suflet şi le legi.\n\nCând iubeşti, ţii căile măsurii.\nPeste toate treci fără dureri.\nNu ascunzi, nu jefuieşti ca furii,\nDai orice, fără nimic să ceri.\n\nCând iubeşti, oricărui i te dărui,\nDai în lături toate şi le poţi…\nDoar cu vorba şi cu gândul nărui\nŞi te-arunci în luptă pentru toţi.|2118
Ilarie Voronca|Mărgelele stelelor|Mărgelele stelelor pe ramuri întunecate\nȘi pocnesc în piersicile de catifea sâmburii ca bicele\nNăvala apelor ca un potop de pumnale\nPrăvălirea viilor pe costișe cu boabele de soare între frunze,\nCâmpurile cu oase de fum, fluviile cu armuri de crepuscul,\nȘi tot ce ți se dăruie în sânge sau în pupilă\nViscolul în respirație prin văile toride\nCavalcadele de fantome prin zăpezile pleoapelor\nCa o cometă singurătatea\nAtinge planetele gândului răstoarnă tărăboanțelor de vorbe\nSingurătatea ecoului ca o castanietă în palmele vântului\nSingurătatea rămânerii pe țărm când s-au rupt din varul privirilor vapoarele\nȘi mâinile s-au oprit ca păsările pe mormintele zărilor.\nDar noaptea ca o veveriță sare din crengile apelor\nNoaptea mângâie cu un deget chivăra norilor\nFlorile sunt grăunțele răsturnate din sacul râsului\nFlorile sunt miresele aerului\nFlorile hohotesc la răspântii.\nPăsări au deschis în evantai forma zborului\nȘi fereastra opacă a anotimpului anunță aurora\nDar ploaia agită panglici multicolore ca papagalul\nDăruit de marinarul șchiop al prostituatei\nȘi surâsul prizonier al buzelor se apleacă peste gratiile dinților\nDinții aceste geamuri cu glastre de măghiran și cu storul roșu al limbii\nCând în ferigă e un tunel de miresme pătrunde trenul\nȘi castelanul inimii scoboară pont-levisul\nArmăsarul visului tropăie la scară\nUrmează retragere cu torțe a plopilor victorioasă\nBolțile glasului răsună de fanfara oceanelor\nVântul învârtește și duce în deșerturi arpegiul rupt din harfele marilor capitale|3035
Vasile Militaru|Trântorii și albinele|E un adevar, pe care il cunoaste-ntreaga lume,\nIl graieste fiecare, nu fara mahnire-adanca;\nIar albina, nu odata a oftat amar, si-anume\nCa: albinele strang miere, pe cand trantorii mananca!\n\nAşadar, nişte albine,\nHarnice şi gospodine,\nÎntr-o țară fericită, cu gradini de miere pline,\nAu crezut cândva cuvântul unor trântori ticăloşi,\nCare-au ónceput, sub soare, să le-nşire la gogoşi:\n\n— Surioare\nZburatoroare,\nCe umblați din floare-n floare,\nMulți duşmani aveți sub soare!\nŞi duşmanii, vrând anume, ca să vă goleasca stupii,\nVă dau roată-n toată clipa, că pe lângă stână lupii!\nMii de urşi flămânzi, în preajma, nu pot nici să se mai culce,\nDornici toti de miere dulce,\nŞi de-aceia, cu iubire, surioarelor iubite,\nNoi voim, in stupii voştrii, să fim străji neadormite,\nSă nu poată nici o fiară\nMierea să v-o prindă-n gheară.\n\nCu nespusă fericire, străngătoarele albine,\nSocotindu-i pe-acei trântori doritorii lor de bine,\nLe-a fost dat nectar să beie\nŞi i-au pus deapururi strajă în mieroasele stiubeie!\n\nTrântorii, intrând în faguri au uitat al lor discurs\nŞi-au pornit să stoarcă mierea, abitir ca neamul urs,\nPan' ce stupii, mii la număr, fără milă i-au fost scurs,\nÎncât bietele albine au rămas atunci sarace,\nFar'a omori pe trântori, desi toate aveau ace!\nDe-atunci ele tot aduna mierea lor din floare-n floare,\nDe cum soarele răsare, pan'ce-apune astrul soare,\nÎnsă nu-i mâhnire alta ca mâhnirea lor adâncă,\nCăci, de veacuri ele-adună, pe când trântorii mănâncă!…\n\nVoi, plugarii țării mele, cu bordeiele sărace,\nVoi, albine fără ace,\nSă ştiți toți c-atâta vreme cât veți fi la fel albine,\nCât ştiubeiele cu miere vă vor fi de trântori pline,\nÎn bordeiele sărace, n-o să intre nici un bine!|4308
Marin Sorescu|Somn|Pluteam pe-un râu, parcă legat de mâini,\nŢinut deasupra de o forţă tandră,\nCătând pe cer rotundul unei pâini\nŞi logodit pe mal c-o salamandră.\n\nSpălăm sub pleoapă firul de nisip\nŞi scoica-ntreagă prefăcută-ntr-însul.\nAlunecam ca lacrima pe-un chip,\nÎncurajând şi curgerea şi plânsul.\n\nPlângând cu faţa-n sus pe-un râu eşti tot\nUn fel de râu, cu albia-n mişcare...,\n- Dezleagă-mi mâinile, să pot să-not\nÎn plânsu-acesta ce se varsă-n mare.|2644
Radu Gyr|Luminiță|Are tata o fetiță\nLuminiță.\nPași de vis și mânușiță\nde crăiță.\n\nCând prind umbrele să cadă\nîn livadă,\npăunițe de zăpadă\nvin s'o vadă.\n\nSună merii'n cinstea ei\nclopoței,\nși albine-aduc cercei\nde scântei.\n\nCântă crinii pe vioare\nde ninsoare,\nmelcii spun istorioare\nmici cu soare.\n\nDar în casa argintie\nde hârtie,\ndoar tăticul prost mai scrie\nși nu știe\n\ncă de dragul luminiții\nlicuricii\nau aprins la geam aglicii,\niar piticii\n\nau cărat o lună mare\nîn spinare,\nși-au proptit-o'n casa noastră\nde fereastră.|3934
George Coşbuc|Ex ossibus ultor!|"A fost un tânăr împărat -\nDe la mișei a smuls averea\nȘi-a smuls de la tirani puterea\nȘi mulți nebuni a spânzurat.\nDar patru inși vorbind în șoapte\nL-au dus în giulgiuri învălit\nȘi-n codrul cel mai tăinuit\nL-au îngropat târziu în noapte.\n\nCei tari zic : ""A fost mișel!\nNe-a prigonit prea multă vreme.""\nIar popii fulgerau blăsteme\nÎn cei ce mai vorbeau de el.\nNici voie să-și cernească portul,\nNici drept să-l plângă n-au avut,\nȘi niciodată n-au știut\nÎn ce pământ le doarme mortul.\n\nȘi nu vor ști! Căci groapa lui\nÎn blăstămat pământ s-ascunde.\nNici soare-acolo nu pătrunde,\nNici plângerile nimănui,\nJurat-a iadul să-ngrădească\nCu nopți de veci acest mormânt,\nIar brazii tac, că niciun vânt\nNu-i clatină, ca să vorbească.\n\nDar noaptea-n zare, uneori,\nCând e furtună-n depărtare,\nLa margini de-orizont răsare\nUn fulger alb, târziu spre zori,\nȘi-ntruna spre pădure-arată\nȘi scapără spre ea mereu;\nE, parc-arată Dumnezeu\nSpre groapa cea de veci uitată.\n\nIar într-o noapte va lovi!\nȘi spintecată de lumină,\nFugi-va noaptea cea haină,\nȘi brazii-n flăcări vor vorbi :\nȘi-atunci, cu fulgerul tovarăș,\nIeși-va mortul împărat,\nȘi-n iadul lor, de-unde-au plecat,\nS-or prăbuși tiranii iarăș."|642
Adrian Păunescu|Condamnarea la toamnă|Nu e toamnă cum ești tu,\nvara mea de suflet, nu,\npe pământ,\nvara decăzu.\nDacă pădurea ne condamnă\nla nostalgie, fără rost,\ne toamnă, vara mea, e toamnă,\nașa cum poate n-a mai fost.\nAtâtea taine nepătrunse\nne cad în brațe la un semn\nși suntem îmbrăcați în frunze\nși căptușiți c-un fel de lemn.\nÎn râu sunt două lăzi de bere,\npe foc s-a pus un ultim vreasc,\ntrec cerbi frumoși, bolnavi de fiere,\ncătre cerboaice care nasc.\nȘi ziua e atât de mică,\nîncât n-ai vreme de-un salut,\nși-un fum noptatec o complică\nși săptămâna a trecut.\nMai e în tot un pic de vară,\ndar pături aspre ne-nsoțesc,\nla orice drum mai lung afară\nprin clăi de aburi nefiresc.\nMai am senzația că toate\npot fi și altfel decât sunt,\ndar munții-mi pun poveri în spate\nși simt că port pe tălpi pământ.\nAcum și fiarelor li-i foame\nși ies lunatice la drum,\npădurea este numai drame\nși-o mai salvăm cu câte-un fum.\nDar ea, deodată, ne condamnă\nla nostalgii și la păcat,\ne toamnă, vara mea, e toamnă,\nși-atât de singur m-ai lăsat.|2211
Marin Sorescu|Semne|Dacă te-ntâlneşti cu un scaun,\nE semn bun, ajungi în rai.\nDacă te-ntâlneşti cu un munte,\nE semn rău, ajungi în scaun.\nDacă te-ntâlneşti cu carul mare,\nE semn bun, ajungi în rai.\nDacă te-ntâlneşti cu un melc,\nE semn rău, ajungi în melc.\nDacâ te-ntâlneşti cu o femeie,\nE semn bun, ajungi în rai.\nDacă te-ntâlneşti cu o faţă de masă,\nE semn rău, ajungi în sertar.\nDacă te-ntâlneşti cu un şarpe,\nE semn bun, moare şi tu ajungi în rai.\nDacă şarpele te-ntâlneşte pe tine,\nE semn rău, mori şi el ajunge în rai.\nDacă mori,\nE semn rău.\nFereşte-te de acest semn -\nŞi de toate celelalte.|2639
Demostene Botez|Nostalgie|Afară plouă ca și toamna și-i urât,\nMă uit pe geam ca după tine, și atât.\n\nÎn mine toate amintirile te-așteaptă,\nDe-aceea mi-i privirea stranie și dreaptă.\n\nCa-ntr-un copil ce-a adormit plângând,\nÎn mine nu mai este niciun gând.\n\nVreau să citesc și-mi cad din mână cărțile;\nMă împresoară chipul tău din toate părțile.\n\nMâna ce mi-a-mprăștiat părul și gândurile\nÎmi amestecă pe carte toate rândurile.\n\nRămân uitându-mă pe geam ca după tine\nȘi tot aștept pe cineva de nu mai vine.|444
Ion Minulescu|Odeletă (celei mai blonde)|Tu pari a fi venită dintr-un regat pustiu -\nRegatul unor pete de umbre şi lumini,\nPe care fantezia nebunilor ce scriu\nL-a comparat cu visul aleilor de crini.\n\nCu ochii tăi - culoarea nimicului etern,\nCuloarea nebuniei şi-a crimelor iertate,\nCuloarea voluptăţii şi-a viciului, ce-aştern\nÎn urma lor fanate petale de păcate;\nŞi părul blond, ca blondul spiralelor de fum\nCe conturează-n spaţiu intenţii senzuale,\nTu pari cuceritoarea Amantului postum,\nIar eu, părtaşul celei din urmă Bacanale!\n...\n\nTu pari a fi venită dintr-un regat străin -\nPustiu ca discul rece şi blond al lunii pline,\nPervers ca parodia anticului măslin\nŞi straniu ca surâsul defunctelor regine!...|3171
Lucian Blaga|Epitaf|Calea aici ce greu se găsește.\nNu-i nimenea să te îndrepte.\nNumai tîrziu, numai o clipă\nuitată pe urmă și ea,\nîți dezvăluie\nnebănuitele trepte.\n\nApoi ca frunza cobori. Și țărna\nți-o tragi peste ochi\nca o gravă pleoapă.\nMumele sfintele -\nluminile mii,\nmume sub glii\nîți iau în primire cuvintele.\nÎncă o dată te-adapă.|3318
Ion Minulescu|Ecce homo|Eu sunt o-mperechere de straniu\nŞi comun,\nDe aiurări de clopot\nŞi frământări de clape -\nÎn suflet port tristeţea planetelor ce-apun,\nŞi-n cântece, tumultul căderilor de ape...\n\nEu sunt o cadenţare de bine\nŞi de rău,\nDe glasuri răzvrătite\nŞi resemnări târzii -\nÎn gesturi port sfidarea a tot ce-i Dumnezeu,\nŞi-n visuri, majestatea solarei agonii...\n\nEu sunt o-ncrucişare de harfe\nŞi trompete,\nDe leneşe pavane\nŞi repezi farandole -\nÎn lacrimi port minciuna tăcutelor regrete,\nŞi-n râs, impertinenţa sonorelor mandole.\n\nEu sunt o armonie de proză\nŞi de vers,\nDe crime\nŞi idile,\nDe artă\nŞi eres -\nÎn craniu port Imensul, stăpân pe Univers,\nŞi-n vers, voinţa celui din urmă Ne'nţeles!...|3150
Veronica Micle|De-ai şti...|De-ai şti, iubite, cât de mult\nMi-i dor ca glasul tău s-ascult,\nAi veni pe-aripi de vânt\nŞi mi-ai spune un cuvânt.\n\nVorba fie rea sau bună,\nAm vorbi-o împreună,\nM-ai vedea, eu te-aş privi,\nVorbele s-ar înmulţi.\n\nTu mi-ai spune una mie,\nEu ţi-aş spune multe ţie\nFăr-de rost şi chibzuire,\nÎnsă toate de iubire.\n\nVino dar pe-aripi de vânt,\nVin de-mi spune un cuvânt,\nCă mi-i dor atât de mult\nGlasul tău să-l mai ascult.|2032
Nicolae Labiş|Tatălui - ultima scrisoare|(22 decembrie 1956, dictată surorii sale Margareta)\n\n22 decembrie 1956, ziua morții|3728
Alecu Donici|La buciumul|Buciume cu voce tare,\nLa bună vreme răsuni:\nEu salut a ta cântare,\nCa vitejii mei străbuni. \n\nA lor bucium suna semnul\nMișcărilor ostășești,\nIară tu ne cânți îndemnul\nLa fapte înțelepțești. \n\nPatriotica simțire\nVrei să deștepți între frați,\nAle căror despărțire\nA stat ani îndelungați.\n\nȘi ce viață e mai bună,\nCum psalmistul a cântat:\nDecât frații împreună\nSă trăiască ne-ncetat? \n\nRomânia să vieze\nSubt o lege, subt un scut,\nSă tot binecuvânteze\nPre cei ce-o au renăscut! \n\nCântă, cântă, bucium falnic,\nDe străbate la auz;\nCăci pentru păcatul jalnic\nSunt între arcași și surzi.|75
Marin Sorescu|Adiacente|Adiacentele la ce-am de spus\nErau acolo si acuma nu-s,\nIa-le de unde nu-s, adiacente,\nCăci nici în gusile fosforescente\nNu mai gasesti nimic de luat, de pus.\n\nVisul mi-e plin de oarba cutezanta\nCu care musca greul din distanta,\nGreul pamintului, pe sub pământ.\nSi tot aduna rime si aluzii\nCa intimplarile la coltul buzii,\nFumind tigara si-afumind un gând.|2531
Adrian Păunescu|Bună ziua, Adio|Când bună dimineața vă spun în zori de ziuă,\nAm învățat prudența de-a ști că e amurg,\nCă orele, din moarte, spre viața mea decurg,\nDuet în mare vogă, de faliment și brio,\nȘi când palpită viața și soarele în murg\nEu murmur: bună ziua, spre-a nu striga: adio!|2183
Radu Gyr|Descălecat|Adâncii codri poartă-mpărătește\nargintăria zorilor pe mâini\nși răsăritul, încolțit de câini,\nca un mistreț rănit se prăbușește.\n\nLung, sună-n ev moldava vânătoare\ndin cornul băltărețului amar.\nIzvoarele, ca niște cerbi fugari,\nsar peste stânci și tremură în soare.\n\nÎn strai de aur, crăngile se-nchină\nși stâncile-și scot cușmele de fir.\nVremea, țintită-n frunte, drept la mir,\nse clatină cu geamăt de jivină.\n\nMiresmele de zmeură și cimbru\nfug și se-ascund, mirate-n vizuini,\ncând, plin de sânge, cade-n mărăcini\nsoarele greu al capului de zimbru.\n\nCățelele rup hălci de veșnicie.\nHolbate peșteri — anii — se deschid...\nCerul și-ascute paloșul fluid\npeste domneasca Țării ctitorie.\n\nMunții se strigă. Zările-și fac semne.\nȘi-n urma vânătoarei de bouri,\ndârz, merge Veacul, răsucind păduri,\nca un imens, din basme, Strâmbă-Lemne.|3876
Emil Botta|Remember|Ce departe esti, intunecata mea iubita,\nprin peretii odaii te vad ca prin sita,\nsi te-aud chemandu-ma ca din alta planeta\nsi-mi scrii poezii pe obrazul de creta.\n\nE posibil, e posibil oare sa nu pot muri,\nsa-ti aud vocea suind treapta noptii, si suind in zi,\nsa ma ridic in pat ca o stafie, ca marinarul de veghe,\nsa te zaresc in somn de la o mie de leghe ?\n\nDar e posibil, intunecatul meu iubit,\nsa ma auzi cantand chiar cand voi fi murit,\nsa ma vezi aeve in cereasca oglinda\nsi in parul meu stele sa se stinga si sa se aprinda.\n\nDar sa nu te superi daca sarutul meu va fi rece,\ndaca dragostea mea ca un frig o sa te sece,\ndaca imbratisarea mea te va face sa suferi\naducandu-ti aminte, nu, sa nu te superi.|2869
Mihai Eminescu|Ector și Andromache (după Schiller)|ANDROMACHE\nVrea Ector în vecie să meargă de la mine,\nUnde Ahil cu-a sale neapropiali mâne\nAduce lui Patroclu jertfiri pe orice zi?\nCine-o-nvăța copilu-ți în vremea viitoare\nS-arunce lănci și zeii Olympului s-adoare,\nCând Orcul de-ntuneric în sânu-i te-o-nghiți?\nECTOR\nFemeie scumpă mie, tu lacrimele seacă!\nDupă bătaia cruntă dorința mea ea pleacă,\nAceste brațe apăr Pergamu-amenințat.\nȘi-n lupta pentru sânte a zeilor cămine\nEu cad, mântuitorul al patriei — și-n fine\nCobor la râul stigic de glorie urmat.\nANDROMACHE\nO, n-o să mai aud eu a armelor vuire\nȘi fieru-ți în portale va zace-n lenevire,\nMarea lui Priam viță d-eroi s-o nimici.\nVei merge unde ziua etern nu mai lumină,\nCocytul unde-n lungul pustiilor suspină,\nColo unde amoru-ți în Lethe va muri.\nECTOR\nOrice dorință-n mine, în mine-orice gândire,\nLe-oi cufunda în Lethe, în râul de-amuțire,\nDar nu și-al meu amor.\nAuzi-l! cel sălbatec cum lângă muri turbează,\nÎncinge-mi a mea spadă și doliul îți lasă!\nCăci nu moare în Lethe amorul lui Hector.|1141
Benjamin Fondane|Covoare din pereţi...|Covoare din pereţi,\ncu vânători pe ele, copoi agili, vreun taur \nşi fildeşi de mistreţi;\nUn soare roş prin geamuri prefiră praf de aur.\n\n	Covoare din pereţi,\nmaro, albastre, roze, ascund ca-n nişte drame,\nun şir întreg de vieţi;\ntablouri anonime plângând burgheze rame.\n\n	Covoare din pereţi,\no, nopţile cu friguri, cu spasme, vu ftizie,\ncu demoni roşi şi creţi;\nbalauri mari de stofă şi spaimă de hârtie.\n\nCovoare din pereţi,\nva scotoci Americi, imagini, intrigi, drame,\nîn vremi, vreun cântăreţ;\nşi voi n-o să-i spuneţi\n\nnici drama ce m-agită, şi-o să-l lăsaţi s-aclame\n(cum mă lăsaţi pe mine) — imagini, câni, drumeţi,\nşi crierii cocli-vor a cărţilor arame\nde glorii rare, beţi — \n	Covoare din pereţi!...|252
Nichita Stănescu|Scama|De sus de undeva o mică scamă,\nVenită-ncet, plutește vag, cu teamă\nSe urcă și coboară lent prin tindă,\ns-oprește se-admiră în oglindă\nSpre ghemul cel tăcut din colț\ncoboară\n…și fire cresc pe ghem și se-nfioară\n…și labe are ghemul ce se-nnoadă\nși coadă are ghemul… vai ce coadă!\nDoi ochi verzui se plimbă după scamă\n…pupilele cu tăieturi de lamă\nÎnfipte-n tigrul ca de jucărie\nse-nvârt, iar tigrul pare de hârtie\nȘi scama vine-ncet… și țâști odată\ntărcata labă către scamă cată.\nDar hoața printre ghiara-ntinsă-i scama\nși fuge legănată ca pe apă…|3649
Radu Gyr|Livrescă|O, anii limpezi, când jucam arșice,\nprintre gramatici rupte și-aritmetici,\nsau anii, plini de flăcări, când patetici,\niubeam doar Laure și Beatrice...\n\nApoi, istorii, logici și estetici\npurces-au rafturi negre să ridice\npe zarzări albi, pe albastre cicatrice,\npe-un colț de rai rămas năluci și petici.\n\nAm smuls înțelepciuni de sub pecete\nși-am vrut să spargem sipetul luminii.\nPe tomuri noi ne-am aplecat cu sete,\n\ndar n-am cules mireasma, nici ciorchinii,\nsub care smângăleam, cândva, caiete\nși ne juleau, genunchii, mărăcinii.|3932
Adrian Păunescu|Dor târziu|Mi-e dor de ea,\nMi-e dor de ea,\nCa de-o-ncercare-a morţii.|2252
Nichita Stănescu|Schimbarea|Deodată, am simţit cum renaşte în noi o vorbire,\nşi tremuram cu gurile lipite de ea.\nCe ochi mai trebuie să fi avut şi auzul\ncând lângă ureche auzirăm o stea.\n\nCu o aripă lungă, prelungită, tăioasă,\ndeodată, îngerul ne-a deşirat pe amândoi,\nşi astfel înjunghiaţi de aceeaşi durere,\npluteam în aerul vorbirii celei noi.\n\nCu tot cu noi îşi ridica aripa\npărând ne-ngreuiat,\nAproape sângeram pe ascuţişul\nunui cuvânt de împărat.\n\nUnde ne zbori, în care înţelesuri,\nîn ce puţin de trup măreţ de zeu,\nîn ce înaltă, nedistinctă de vorbire\ndin care absentează tu şi eu,\ndin care tot ce ştim că e, nu este\nşi ce nu ştim, pare a fi?...|1549
Zorica Laţcu|Rodire|Miez alb in samburele meu de lut,\nIn mine-ai fost si nu Te-am cunoscut.\nSau poate eu eram in Tine-nchisa\nCa samburele-n carnea de caisa?\nCazusem in pamant de undeva\nSi miezul dulce-n mine astepta...\nA fost o vreme seceta in tara,\nLivezile pe dealuri se uscara,\nPadurile ardeau adanc pe cer,\nSi iarna fu senina si cu ger.\nIn mine miezul alb statea-n nestire,\nEl nu-si pierdu puterea de rodire.\nCa ceara-n uscaciune m-am topit,\nDar lacrimi izvorand, m-au racorit.\nSi lacrimi dupa lacrimi se-nsirara,\nUrzind manoase ploi de primavara.\nCrengi mari, cu blanda floare, au crescut\nDin miezul samburelui meu de lut.\nCi nu stiu cum sa Te numesc, Iubire:\nParinte, frate, domn, prieten, mire...\nCaci sa vorbesc cu mestesug nu stiu,\nDar parca, Doamne, Muma-mi esti si Fiu.|4372
Cincinat Pavelescu|Te-am visat, o, madonă...|Te-am visat, o, madonă cuminte,\nCântând în balconul ducal\nO arie fără cuvinte,\nSub cerul senin de opal.\n\nȘi cântecul tău fără sens\nAvea o armonie divină,\nMadonă cu ochi de lumină\nCa și un tablou de Rubens!\n\nErai castelana slăvită\nCe-așteaptă pe soțul ei brav;\nEu, tot trubadur și tot sclav,\nTot inimă nenorocită...\n\nTe-am visat, o, madonă cuminte,\nCântând în balconul ducal\nO arie fără cuvinte,\nSub cerul senin de opal!|384
Lucian Blaga|Veniţi după mine, tovarăşi!|Veniţi lângă mine, tovarăşi! E toamnă,\nse coace\npelinul în boabe de struguri\nşi-n guşe de viperi veninul.\n\nC-un chiot vreau astăzi să-nchin\nîn cinstea sălbaticei mele minuni, care pleacă\nlăsându-mă singur,\ncu plânsul,\ncu voi,\nşi cu toamna.\n\nVeniţi mai aproape! - Şi cel care are\nurechi de-auzit să audă:\ndurerile nu sunt adânci decât atuncea când râd.\nSă râdă deci astăzi în mine\namarul\nşi-n hohote mari să-şi arunce pocalul în nori!\n\nVeniţi lângă mine, tovarăşi, să bem!\nHa, ha! Ce licăreşte-aşa straniu pe cer?\nE cornul de lună?\nNu, nu! E un ciob dintr-o cupă de aur,\nce-am spart-o de boltă\ncu braţul de fier.\n\nSunt beat şi as vrea să dărâm tot ce-i vis,\nce e templu şi-altar!\nVeniţi lângă mine, tovarăşi! Că mâne-o să mor,\n\ndar vă las moştenire\nsuperbul meu craniu, din care să beţi\npelin\ncând vi-e dor de viaţă,\nşi-otravă\ncând vreţi să-mi urmaţi! - Veniţi după mine, tovarăşi!|3405
Adrian Păunescu|Oameni singuri|Pentru oamenii cei singuri pe pământ e cel mai greu,\nEl- mai singur decât tine și tot singuri ea și eu.\nOameni singuri, oameni singuri, dați-mi voie să vă strig\nCă primiți singuratătea ca pe-un ultim val de frig.\n\nNu e nimeni în odaie , numai lucruri care mor\nȘi tumultul de afară și uitarea tuturor\nȘi la masa numai umbra singularului tacâm\nSuntem toți atât de singuri că abia ne mai târâm.\n\nBoala grea a-nsingurârii a intrat adânc în toți\nLa părinți nu vin copiii, la copii nu vin nepoți\nNu e nimeni lângă nimeni, am murit de mult și noi\nOameni singuri puși să piardă zi de zi câte-un război.\n\nÎn cutiile poștale nu mai cad de mult scrisori\nDoar taloanele de pensii și somații uneori\nA murit și telefonul și când sună s-a greșit\nOameni singuri umplu puntea dintre pâine și cuțit.\n\nPentru voi aceste vorbe, pentru voi acest poem\nÎn familia pierdutâ, cu iluzii vă mai chem\nOmul singur la om singur se târește pe pământ\nCa un sfânt dintr-o icoană spre icoana altui sfânt.\n\nȘi nici moartea care vine peste noi nu mai e grea\nDecât e singuratatea care seamănă cu ea.\nOameni singuri, oameni singuri, ce vrei lume să-mi arăți?\nCă ai patru miliarde de adânci singurătăți?|2371
Lucian Blaga|Biografie|Unde şi când m-am ivit în lumină nu ştiu,\ndin umbră mă ispitesc singur să cred\ncă lumea e o cântare.\nStrăin zâmbind, vrăjit suind,\nîn mijlocul ei mă-mplinesc cu mirare.\nCâteodată spun vorbe cari nu mă cuprind,\ncâteodată iubesc lucruri cari nu-mi răspund.\nDe vânturi şi isprăvi visate îmi sunt\nochii plini,\nde umblat umblu ca fiecare:\ncând vinovat pe coperişele iadului,\ncând fără păcat pe muntele cu crini.\nÎnchis în cercul aceleiaşi vetre\nfac schimb de taine cu strămoşii,\nnorodul spălat de ape subt pietre.\nSeara se-ntâmplă mulcom s-ascult\nîn mine cum se tot revarsă\npoveştile sângelui uitat de mult.\nBinecuvânt pânea şi luna.\nZiua trăiesc împrăştiat cu furtuna.\n\nCu cuvinte stinse în gură\nam cântat şi mai cânt marea trecere,\nsomnul lumii, îngerii de ceară.\nDe pe-un umăr pe altul\ntăcând îmi trec steaua ca o povară.|3295
Magda Isanos|Ploaia de pramavara singura|Ploaia de pramavara singura,\ncu sulita si cu chivara,\na trecut prin padure la pas,\npe calul ei verde.\n\nin gluma-mplinind minunile,\nmugurii pocneau ca alunele,\nsi-atingandu-i haina si parul,\ninflorea maciesul si marul.\n\nCu platosa stralucind si cu pene\ndeasupra coifului sau, alene,\ncumpanindu-se si visand razboaie,\ntrecea tanara ploaie.\n\nGorunii spuneau: Fat-Frumos,\nda-te de pe calul tau jos.\nAici doarme pajura si balaurul,\nstralucind la soare ca aurul.\n\nSub copite, sub potcoave mici,\nse trezeau popoare de furnici.\nUn melc mare auzea din casa\niarba cum creste grasa.\n\nSe facea senin, mai senin.\nCavalerul palea ca un crin.\nNu i se vedea coiful, nici fata.\nil fura soarele, ceata.\n\nCalul cadea in genunchi si cadea\nsulita, in varf cu o stea.\nNumai steagul in zare se vede,\npentru cine nu crede.|1060
Alexandru T. Stamatiad|În noapte|E noapte și plouă afară,\nȘi plouă și-n sufletul meu,\nPereții-mi sugrumă odaia,\nCa plumbul mi-e gândul de greu.\n\nImagini, aduceri-aminte,\nPierdute,-ngropate pe veci,\nAcum se trezesc, — prin ruine\nDansează în zbor lilieci.\n\nDe flori cucerită-i grădina\nȘi-aleargă prin ea un copil,\nO ceață aleargă să-l prindă,\nȘi cântă, și râde April.\n\nE masa de cărți încărcată\nȘi-o umbră veghează târziu,\nCe tristă e viața! Departe\nO cale străbate-un pustiu.\n\nTrec anii și-o zână apare,\nFrumoasă ca ziua, un crin.\nDeșarte iluzii de-o clipă,\nPotirul e plin cu venin.\n\nDar iată-l ajuns în splendoare :\nPuternic, viteaz ca un zeu,\nLa toți, deopotrivă, împarte\nGhirlande de roze. mereu.\n\nȘi iarăși de cărți încărcată\nE masa, și-i singur cu el,\nSub lampă, pierdut priveghează,\nPe umeri, cu-o stâncă de-oțel.\n\nPe grinzi, pe tavan, prin unghere\nȚesut-au păianjenii cort,\nCoboară-ntunericu-n valuri\nȘi visul de-a pururi e mort.\n\nPereții-mi sugrumă odaia,\nCa plumbul mi-e gândul de greu,\nȘi plouă de-un secol afară.\nȘi plouă și-n sufletul meu.|171
Nichita Stănescu|Testament latin|Când va fi să mor\ntăiaţi-mi capul!\nEl n-a fost niciodată rudă cu trupul său.\nTrupul ardeţi-l!\nCapul îngropaţi-l.\nCeea ce desparte un zeu, de lumină\ne cuvântul.|3666
George Bacovia|Singuratate, Nu Te-am Voit|Cumplit\nE golul singuratatii!\nSunt ucisul ei...\nSinguratatea?\nPovara tacerilor\nSfasiate de suspine...\n\nSinguratate\nOchiul tau\nPriveste inghetat\nIn ochiul gandului\nNeimpartasit...\n\nSinguratate\nNu te-am voit!\nViata-haina-\nM-a daruit tie\nTu m-ai cerut\nVietii\nPrizonierul tau\nSinguratate\n\nOamenii\nCum i-am iubit\nDar ei\nNu m-au voit\n\nDin singuratatea\nVietii\nIn singuratatea\nMortii si nimeni\nNu intelege\nAcest adanc\n\nPoeti evitati\nSinguratatea\nIntre oameni\nE viata...|627
Octavian Goga|Tăcerea ta|Mai ţii tu minte noaptea-ntâie,\nO noapte umedă, albastră…\nÎn pacea ei înfiorată\nVorbea numai tăcerea noastră…\n\nDe-atunci atâtea nopţi trecură,\nTot nopţi cu şoapte şi cuvinte…\nDin câte-alături povestirăm\nNimic nu-mi mai aduc aminte…\n\nDar până-n clipa de pe urmă\nFermecătoare-o să-mi rămâie\nŞi-o să-mi vorbească totdeuna\nTăcerea ta din noaptea-ntâie…|1701
Ion Barbu|Timbru|Cimpoiul veşted luncii, sau fluierul în drum\nDurerea divizată o sună-ncet, mai tare...\nDar piatra-n rugăciune, a humei despuiare\nŞi unda logodită sub cer, vor spune - cum?\n\nAr trebui un cântec încăpător, precum\nFoşnirea mătăsoasă a mărilor cu sare;\nOri lauda grădinii de îngeri, când răsare\nDin coasta bărbătească al Evei trunchi de fum.|3112
Adrian Păunescu|Dependent de otravă|Aproape ai ajuns otrava mea,\ncu care m-am obișnuit treptat,\nși aș înnebuni, de nu te-aș bea,\nașa cum ești și m-ai intoxicat.\n\nOtrava mea de noapte și de zi,\notrava mea de suflet și de sânge,\nde tine nu mă poate curăți\ndecât măicuța ta, care te plânge.\n\nCa un drogat, te caut și te sorb,\nca un nebun, mă liniștesc în tine,\nte pipăi, printre neguri, ca un orb,\nsunt surdomut la tot ce-mi este bine.\n\nMă-ntunec, mă iluminez, revin\nîn toată risipirea ta grozavă\nși te resimt, ca-ntr-un rărunchi străin,\ncând îmi ajungi în vine, ca otravă.\n\nȘi nici nu sunt în stare să te las\ncum nici de vindecare vorbă nu e,\nși-ncape-n textul meu, ca într-un vas,\notrava ta cea dulce amăruie.\n\n2 octombrie 1996\n\n(Infracțiunea de a fi, 1996)|4444
Radu Gyr|Sonetul sonetului|Geometrii severe de catrene\nsă scapere cu focuri reci de aștri.\nDă-i umbrele pădurii de jugaștri\nși mările cu scări marmoreene.\n\nDă-i limpezi de trepte și pilaștri,\ndă-i apele cu paloșe de mrene,\ndar în svâcnirea pietrei pământene\naprinde-i ochii cerului albaștri.\n\nTorent viu să-și muște-n el zăgazul,\nîn clipa lui mileniul să vuie\nși, pur, să se desfeciore topazul...\n\nȘi, frământând mireasmă amăruie,\nzidește-ți fruntea, sângele, obrazul\nîn marmura columnei care suie.|4054
Marin Sorescu|Arcada|Azi am vazut un ochi\nCare ma iubea.\nVedeam bine ca m-ar fi primit\nSub spranceana lui.\n\nDar a venit un nor\nSi ochiul s-a-nchis,\nOri s-a speriat\nSi-a fugit in chipul tau\nLanga celalalt ochi,\nLanga fruntea si langa gura\nCare nu ma iubesc.|2544
George Topîrceanu|Epigrame: Lui Nigrim (Cincinat Pavelescu)|Ieşind de la o şezătoare literară din Galaţi, unde se citise şi o epigramă de\nNigrim, prietenii m-au rugat să improvizez ceva.\n\nDe ce e tristă luna oare\nÎn noaptea asta? Da, ghicim:\nA ascultat la şezătoare\nepigramă de Nigrim.|2937
Alexandru Vlahuţă|Vierme fudul|Lut însufleţit de raza vecinicei dumnezeiri,\nAluat în care cerul cu pământu-i plămădit,\nTainică verigă care leagă cele două firi:\nVecinicia de-o clipire, infinitul de finit.\n\nVierme tăvălit în tină, care muşti din cer cu dinţii,\nUrieş semeţ, pe care o suflare te doboară,\nTu, a cărui mână scurmă măruntaiele ştiinţii\nŞi a cărui cugetare ia nimicul drept comoară,\n\nÎn zadar te-ncerci a rupe pânza care te desparte\nDe enigma nepătrunsă: Ce a fost? şi ce va fi?\nCartea facerii e noapte, iară cealaltă carte\nNu e scrisă, sau de-i scrisă, nu ţi-e dat a o citi.\n\nAi în faţă şi la spate două semne de-ntrebare,\nTu-ţi trudeşti, sărmane, mintea ca să afli vrun răspuns;\nRătăcind ca un nemernic pe a vremurilor mare,\nCerci zădarnică cercare în noianul nepătruns.\n\nŞi când mintea ta zdrobită de nebuna-i alergare\nAbia poate să mai iasă din a vremii adâncime,\nŞi când vezi că ziditorul n-a lăsat un drum pe care\nSă se urce orbul vierme pân la sfânta-i înălţime,\n\nTu turbezi, nesocotite, şi în oarba ta mânie\nStrigi: O, nu! dumnezeirea nu e decât o părere,\nO nălucă născocită de-a norodului prostie!...\nCreatorul e natura... Ea e singură putere!\n\nVreme, haos, ceruri, râdeţi! Microscopică furnică,\nSpânzurată de-o lunetă, vă pătrunde, vă striveşte!\nEa măsoară infinitul, întunericul despică...\nÎnaintea Creaturii, Creator, te umileşte!...|2742
Adrian Păunescu|Blestemul meu de-a te iubi|Tu ești ce ești acuma, numai lângă\nBlestemul meu de-a te iubi deplin\nȘi care s-a născut să te constrângă\nȘi să te facă fericită-n chin.\n\nNu-mi semeni, dar îmi ești întreaga viață,\nEști taina-n care lent am să dispar,\nEști inima al cărei ritm mă-ngheață,\nBătând tot mai adânc, dar tot mai rar.\n\n(Repetabila povară, 1974)|4404
Radu Gyr|Bombardament de branduri|În floarea- soarelui, pe dâmb, în bozii,\nîn mărăcini, în gropniţe: explozii.\nLa dreapta,-n stânga,- n faţă, evantaie\nşi sfâşiate cozi de vălvătaie.\nExplozia acum e-un palmier,\nsau un havuz cu despletiri de fier.\nZarea şi-a smuls tunică spintecată\nşi pieptul, găurit de răni, şi-arată.\nSonoră, moartea scutură pe deal\naprinse, roşii pleduri de metal.\nBa nu: şi-a rupt, cu trosnet de aramă,\npe cer, incandescenta ei maramă\nPlesnind, vin stânci de fontă în secară\nşi-şi varsă măruntaiele afară.\nFal, fal. Cutremur surd. Văzduhul crapă.\nStrâmbi, morţii ies din şanţuri şi din groapă.\nS-a spart un iad. Ne cad peste veşminte\nzdrenţe de carne şi nisip fierbinte\nPe liziera arsă de salcâm\nscrâşnim din dinţi, murim sau ne tărâm.\nÎn trupul tot, un ţipăt lung se frânge,\nşi viaţa toată-i sânge, - numai sânge\n\nKarpova, August, 1941|1739
Lucian Blaga|Cântec pentru anul 2000|Vulturul ce roteşte sus\nva fi atunci de mult apus.\n\nLângă Sibiu, lângă Sibiu, prin lunci\nnumai stejarii vor mai fi şi atunci.\n\nMai aminţi-mă-vă un trecător\nvreunui străin, sub ceasul lor?\n\nNu cred să mă vestească cineva\ncăci basmul ar începe-aşa:\n\nPe-aici umblă şi el şi se-ntorcea mereu,\ncontimporan cu fluturii, cu Dumnezeu.|3298
Emil Botta|Toamna, trimisul|În lunca unde visam visul în care te cunoșteam cu sabia descriind\nParadisul a venit, într-o seară,\nTrimisul.\n\nIată-i umbra pe lacuri,\nprin pădurea veche de veacuri.\nO, prefăcutul cocon,\ncoturnii și masca de histrion.\n\nLuna-l bătea, lumina-l scălda, natura de aur era purpura-i grea.\nCaligrafia și veșted sigiliul ce-nseamnă.\nTrimisul acesta nu-i altul, e\nToamna.\n\nÎn lunca unde-mi spunea, mai an, \nturtureaua duiosu-i roman, \nacum îmi aduc adieri singuratice \ndoar boarea cucutei socratice.|593
Alexandru Vlahuţă|Sonet III|A revenit frumoasa primăvară;\nCopacii parcă-s ninşi de-atâta floare;\nDorinţi copilăreşti, renăscătoare,\nFac inimile noastre să tresară ...\n\nIubire e în razele de soare,\nŞi farmec în a codrului fanfară,\nŞi visuri dulci în liniştea de sară:\nÎn cer şi pe pământ e sărbătoare.\n\nAscult, privesc, respir cu lăcomie,\nCăci toată frumuseţea asta-mi pare\nCă niciodată n-are să mai fie!\n\nŞi-s fericit c-am fost o clipă-n stare\nSă simt, în marea lumii simfonie,\nA gândurilor mele întrupare.|212
Adrian Păunescu|Tu eşti ultima vară|Regăsire, despărţire - două mame într-un făt\nÎntr-o zi voi spune-adio fără a privi-ndărăt,\nCe e scris, nu se va şterge, ce e şters, nu va fi scris,\nMi-e ruşine şi mi-e jale de acest intim abis.\n\nCade negura asupră-mi\nCa o uşă dinspre cer,\nNoapte bună, noapte tristă,\nFii cum vrei, ce pot să-ţi cer?\n\nCe adio la adio, când din replici fără rost,\nÎnţeleg că pentru mine vara ultimă ai fost.\nDreptul tău la libertate cu un lanţ îl mai îngân\nSă mă ierţi, drum bun, adio, noapte bună, sunt bătrân.\n\nDac-aşa îţi e croiala şi ce-ţi spun îţi e străin\nRegăseşte-ţi gustul vieţii, mergi la tine în destin.\nŞi-a venit această toamnă care frunzei îi dă foc\nSă puncteze înţelesul lipsei noastre de noroc.\n\nVa ploua întreaga noapte\nUn întreg potop corupt\nŞi-ai să vezi că dimineaţă\nDrumul dintre noi s-a rupt.\n\nNu cu multă vreme-n urmă, nu ştiam prea bine, nu,\nNu ştiam, când moare vara, că lumina ei eşti tu\nŞi acum atâta jale mi s-a cuibărit în piept\nÎncât plâng de dor de vară şi ninsoarea o aştept,\n\nCe-am crezut că nu există\nNici nu poate exista\nNici o vară nu durează,\nNu durează nici a mea.|2463
Adrian Păunescu|Execuţii de primăvară|"S-a-mbolnăvit pentru a câta oară\nVăzduhul de-o lumină fără leac,\nNu ştiu ce să mai zic, ce să mai fac,\nOrice-aş vorbi se-aude ""primăvară"".\n\nUnde mă uit e pace şi e verde,\nDin când în când ne cad pe suflet ploi,\nPăcat că e atâta moarte-n noi,\nCă ne vom risipi şi ne vom pierde.\n\nAcuma era de zis şi de trăit\nŞi ni se cuvenea o vârstă-ntreagă,\nŞi-au început toti arborii să tragă\nCu flori în scutul nostru ciuruit,\n\nDe sunt beteag şi simt că eşti beteagă,\nRăniţi mortal de-acelaşi infinit.\n\nAdrian Păunescu\n(""Manifest pentru mileniul trei"", 1984)"|4466
Nicolae Labiş|Oraţii de pace|Îţi cânt această oraţie de pace\nCu riscul de a mă înţelege greşit,\nCu speranţa că mă vei înţelege bine,\nPentru că tu zideşti în locuri sterpe\nCu riscul de a repeta zidirile şubrezite,\nCu credinţa că ele vor rezista,\nCredinţă ce nu-ţi va fi dezminţită.\nPentru că tu însămânţezi deşerturile\nCu riscul ca vânturile să rănească recolta,\nCu credinţa că recolta va rezista,\nCredinţă ce nu-ţi va fi dezminţită.\nPentru că tu însănătoşeşti sufletele\nCu riscul ca însănătoşirea să vină dureros,\nCu credinţa că sănătatea le va fi trainică,\nCredinţă ce nu-ţi va fi dezminţită.\nTu nu te temi de liniştea calmă a păcii,\nPentru că din unirea cu ea naşti paşnice\nînnoiri furtunoase\nTu nu te temi de glasul metalic\nal războiului,\nPentru că tu, luptător de frunte,\nîl poţi opri.|3717
Gellu Naum|Corsaj pierdut|S-a reînceput goana în acest hipodrom iluzoriu\nse aduc vulturii ca să protejeze nisipul\ntu asculți cu o scoică la ureche\npartea hienei în mediumnitate\ntu privești cu o algă pe ochi\nliniile destinului pe o mână fără linii|4654
Ion Minulescu|A XI-a poruncă|Ascultă, priveşte şi taci!...\nAscultă, să-nveţi să vorbeşti,\nPriveşte, să-nveţi să clădeşti.\nŞi taci, să-nţelegi ce să faci...\nAscultă, priveşte şi taci!\n\nCând simţi că păcatul te paşte\nŞi glasul Sirenei te fură,\nTu pune-ţi lacăt la gură\nŞi-mploră doar sfintele moaşte -\nCând simţi că păcatul te paşte!...\n\nCând simţi că duşmanul te-nvinge,\nSmulgându-ţi din suflet credinţa,\nAşteaptă-ţi tăcut biruinţa\nŞi candela minţii nu-ţi stinge -\nCând simţi că duşmanul te-nvinge!\n\nCând braţele-ncep să te doară,\nDe teamă să nu-mbătrâneşti,\nRămâi tot cel care eşti -\nAceeaşi piatră de moară -\nCând braţele-ncep să te doară!...\n\nIar când, cu ochii spre cer,\nTe-ntrebi ce-ai putea să mai faci,\nAscultă, priveşte şi taci!...\nDin braţe fă-ţi aripi de fier\nŞi zboară cu ele spre cer!...|3124
Ion Minulescu|Olandezul zburător|În portul alb, în care-am ancorat,\n Nici un pilot nu ştie cine sunt,\n Nici câte vieţi întregi am navigat\n Neîncetat,\n Scuipat de ploi\n Şi pălmuit de vânt…\n Dar cine-anume sunt cu-adevărat\n Nu ştiu nici eu…\n Nu ştiu decât că sunt un matelot,\n Şi-atâta tot…\n Şi-acelaşi matelot voi fi mereu!…\n Sunt matelotul blestemat —\n Un lup-de-mare derbedeu,\n Beţiv,\n Suspect\n Şi mincinos,\n Cu capul gol,\n Cu trupul dezmembrat\n Şi sufletul întors pe dos —\n Un matelot ursit, când m-am născut,\n Să n-am în viaţa mea — drept scut —\n Decât un fals permis de drum,\n Cu care rătăcesc şi-acum\n Pe toate mările de pe pământ!…\n Şi-aşa cum sunt —\n Nu sunt decât un ”Uite-l... nu e!„\n Sunt spectrul omului bătut în cuie…\n Sunt musafirul nepoftit,\n Ce-abia sosit,\n Pornesc din nou\n Cu-aceeaşi veche faimă de erou,\n Lăsând în fiecare port\n Câte un mort\n Şi-acelaşi veşnic cobitor ecou…\n Sunt spaima celor care nu mă vor\n Şi cel mai bun tovarăş de drum al morţilor…\n Sunt Olandezul zburator!|877
Adrian Păunescu|Condamnare|Iubindu-te fără de moarte,\nNici viață-mi pare că n-am\nDe nici o plăcere n-am parte\nNu-mi trebuie nici un balsam.\n\nȘi totuși de tine depinde\nChiar nenorocirea că sunt\nÎmi ești cea din urmă meride\nÎmi ești cel din urmă pământ.\n\nNici Shakespeare nu-i demn de-o poveste\nCa asta pe care-o trăim\nȘi nici nu se scrie ce este,\nUn dicționar e infim.\n\nMă simt o făclie în lanțuri,\nMă simt un surâs în ghețar,\nMă simt o furtună în șanțuri,\nDin toate-ale lumii tresar.\n\nȘi nici nu mai am bucurie,\nFiință și-atât am ajuns,\nNici inima mea nu mai știe\nSă-mi dea la acestea răspuns.\n\nȘi totuși te caut întruna\nȘi totuși al tău am rămas\nCum soarele caută luna\nMereu despărțiți de un pas.|2209
Alexandru Philippide|Schiță pentru un autoportret|Lumea începe și sfârșeșt-n mine.\n\nCa algele din spumă de oceane,\nDospite-n mâl albastru de ceruri sfărâmate\nCresc cântecele mele subterane.\n\nMi-i inima la adăpost\nCa un culbec în fundul unei grădini pustii.\nHotarele mele sunt: cel care-am fost\nȘi cel ce voi fi - hotare pustii.\n\nCăci viața mea de adineauri\nMi-i tot atâta de departe\nCa viața celei mai uscate mumii,\nȘi pentru mine tot ce nu-i prezent - e moarte.\n\nSingur? Ce vorbă lipsită de-nțeles!\nSunt TU și EL și VOI așa de des!\nDe-atâtea ori Sfinx și Edip!\n\nTrăiesc în mine ca o pădure-n mii de frunze,\nCa vântu-n mii de fire de nisip.\n\nDac-aș fi vrut (pe vremea când visam)\nSă fi fost altfel decât sunt,\nAș fi vrut să mă fi născut pământ,\nCu râme-n mine, rădăcini - și iarbă\nPe fruntea mea boltită către soare.\n\nSau poate... aș fi vrut să mă fi născut soare.|2722
Ilarie Voronca|Scoica de pământ|Lăuntric zvon ca viitoarea vioară\nDin brazii, câţi, de fierăstrău ucişi\nCu broateci, stele-n lac privesc cruciş\nÎn mâl, la fund, cuvinte se-nfioară.\n\nO zi, o buclă pe acest tăiş?\nAcum, ca la-nceput, a câta oară?\nPasăre, sângele, mai jos coboară\nŞi intră sub pământ ca-ntr-un hăţiş.\n\nAtât. Sub talpă va zvâcni o guşe\nUn os, un flaut, împietritul vin\nCu lacăt aurora ca o uşe\n\nDar virtuale viori vei şti cum vin\nSă suie cu sufletu-n cenuşe\nŞi-n lutul-scoică: acest vuiet fin.|3049
Dimitrie Bolintineanu|Ştefan la moarte|"Ştefan, domnul ţării, pe cei mai mari uneşte\nLa Suceava veche şi-astfel le vorbeşte:\n- ""Fiul meu cel june! Voi, români doriţi!\nMoartea mă culege dintr-ai mei iubiţi.\nDorul pentru viaţă nu mă-ntristă foarte;\nOmul chiar când naşte face-un pas spre moarte.\nViaţa-i ca fantasma cu chipul plăpând\nCe prin nopţi s-arată şi se stinge blând.\nOmu-i ca un vierme ce-n ţărână pare\nUn minut vederii şi, lucind, dispare.\nDar mă-ntristă foarte norul furtunos\nCe pe cerul ţării trece neguros;\nSoliman ce mâine poate se prepară\nA lovi cu moarte draga noastră ţară.\nUngurul cel falnic se supune lui.\nÎn poloni credinţă nu mai poţi să pui.\nUn pilot cu minte prin furtuna tare\nNu desface toate pânzele ce are.\nAstfel pân' ce fieru-i nou să-l încercăm,\nCu temeiuri bune ţara să-nchinăm.\nIar de-ar vrea să surpe legi şi dalbe date,\nSă muriţi cu toţii pentru libertate!\nNimeni nu e în lume mai dispreţuit\nCa cel rob ce poartă jugul mulţumit,\nNimic nu ne-nsuflă hulă ca poporul\nCe doreşte viaţa cu robia, dorul!\nE mai demn, mai nobil, oameni şi pământ\nFaţa lor să-şi schimbe sub un dalb mormânt,\nDecât în robie neamul să trăiască\nŞi de-a lui ruşine lumea să roşească!"""|2844
Radu Gyr|Ucenic|Slujiși, pentru simbrie pădureață,\nargat la cerbii cântecului clar,\nla curtea basmelor albastru păsărar,\nnătâng păcală, slugă neisteață...\n\nUnde-s hulubii, păsărar stângaci,\nși ciutele mai limpezi ca o zare?\nPătulul versului de șiță gol năzare,\npasc ciutele în lună vârcolaci.\n\nȘi-acum ai intrat la fierărie,\nsă rotunjești potcoave de azur\nbaladelor cu coarne de bour\nși reci copite de argintărie.\n\nNevolnic, frămânți cerul sub baroase\nși sufli-n inimă s-asmuți scântei\nși, ucenic cu brațe noduroase,\nbați nicovala anilor tăi grei.|4073
Ilarie Voronca|Nu e ultima haltă, dar din înaltul acestei coline...|Nu e ultima haltă, dar din înaltul acestei coline\nPoţi contempla cele patru vânturi ale creaţiei:\nUn an e în mâna ta, ca o minge\nO zvârl de zidul umbrei şi e toamnă.\nO zvârli pe-o cărare de prospeţime şi e primăvară.\nO zvârli prin varul şi furnicarul şantierului şi e vară.\nO zvârli într-o oglindă acoperită cu un văl şi e iarnă.\n\nÎn sud e zorul de-a lungul cheiurilor limpezi,\nOameni cu spatele gol purtând baloturi grele,\nOtgoanele şi cântecele reţin bărcile,\nSori şi sudori râd în sacii de cărbuni.\n\nÎn apus pământul naşte miracole,\nFumuri pe care o suflare le-a prefăcut în oraşe,\nMulţimi de camfor şi de sulf la intrarea în temple,\nPăsări aducând din larg un miros de recoltă.\n\nÎn nord târnăcoapele izbesc aerul, urletele\nCâinilor în jurul flăcărilor mari ale foamei,\nŢipete şi pocnete de puşti ca la o nuntă,\nFurtuna ce-şi îmbracă hainele frumoase de duminică.\n\nÎn răsărit, O! Perdele smulse de pe ochii orbului,\nCavalcade de lumini în frunzişul aprins,\nAuroră, tu deştepţi zurgălăii sufletelor noastre,\nTocmai în fundul văilor - stâne difuze.\n\n...\n\nO! Călător ca un arcuş pe corzile universului,\nPământurile aceste nu-s ale tale. Şi marea aceasta care e cheia\n\nPentru broasca magică a ochiului tău. Şi vântul\nCare te ridică coloană de praf,\nIată anul ca un cal bine strâns în chingi,\nPune-ţi piciorul în scară, călăreşte prin cele patru anotimpuri.|3038
Mateiu Ion Caragiale|Trântorul|În trândavă-aromeală stă tolănit greceşte\nUrmaşul lor. Urât e, bondoc, saşiu, peltic.\nEl antereu alb poartă, metanii şi işlic.\nÎn puf, în blăni şi-n şaluri se-ngraşă şi dospeşte.\n\nŞi gura-i strâmbă numai măscări bolboroseşte.\nE putred, deşi tânăr: sărmanu-a fost de mic\nCrescut pe mâini străine. El joacă din buric,\nÎnjură, se răzgâie şi râde-apoi prosteşte.\n\nÎl leagănă maneaua, e veşnic beat de vutcă,\nSă-ncalece i-e frică, pe braţe-l duc la butcă;\nDar, el, ce os de domn e şi viţă de-mpărat,\n\nAdes, făr' să-şi dea seama, îşi mângâie hangerul,\nŞi când în faţa morţii odată s-a aflat,\nÎn trântorul becisnic s-a deşteptat boierul.|3467
Virgil Carianopol|Contraste|Sunt bucurii care-ntristează,\nSunt întristări ce fericesc,\nSunt zile fără de lumină\nŞi nopţi adânci ce strălucesc.\n\nSunt adevăruri ce doboară\nŞi sunt minciuni care ridică,\nSunt împăraţi, atotputernici\nCe însă tremură de frică.\n\nSunt vieţi ce-au strălucit în viaţă,\nDar când s-au stins parcă n-au fost,\nPalate care nu pot ţine\nCât o cocioabă adăpost.\n\nSunt oameni albi pe dinafară,\nDar negri în adâncul lor\nŞi negri în afară, negri,\nDa-n ei de-un alb strălucitor.\n\nSunt dulciuri ce-amărăsc ca fierea,\nDar şi amaruri ce-ndulcesc\nSunt nedreptăţi care îndreaptă,\nDreptăţi care nedreptăţesc.\n\nSunt multe contradicţii, multe:\nSunt uri adânci ce nasc iubiri,\nSunt suferinţi ce-aduc lumină\nŞi fericiri nefericiri!...|4322
Nichita Stănescu|Îmbogăţirea prin necunoaştere|Când nu eram, bogat eram\nacum viaţa tu mi-ai sărăcit-o cu o moarte\nce-mi pasă mie dacă mai vindeam sau cumpăram\nla Maraton pe perşi pe fiecare-n parte.\nNecunoscând nimic mă confruntam cu totul\nacuma doar o zâmbră sângerie\nmi-ai dat-o Doamne să-ţi fiu merlină\nsă-ţi ling cu limba stelele şi botul\nde ochi nu mai am nevoie\nNemaifiind voi reveni\nîn starea cea de dinainte de-a mă naşte cu-anevoie\npe lumea lătrătoare cu zăpadă gri.\nRidică-mi, Doamne, tu, povara de-a-ţi fi martor\nal nefiinţei tale\nşi lasă-mă de mă laşi tu altor\ncâmpii neştiinţei, moale\nmai moare-mă de poţi să mă mai mori\ncăci ai înfipt în mine tot cuvântul\nde am şi piele, cruce şi sudori\nşi miros ce mi-l zboară-n aer vântul\nsubt vulturii vii când viu vuiau.|1417
Mihail Săulescu|Aseară|Aseară, gândul meu era un solitar,\nChilia lui, castelul meu de vise ;\nȘi mă miram cum poate ca să fie\nChilie, un castel de vise.\n\nȘi viața lui curgea mereu pustie, \nInconjurat de neguri și abise, \nȘi viața lui era necercetată\nDe nici o inimă curată ;\n\nȘi viața lui curgea\nFăr' de dureri sau bucurii în ea.\nAseară, gândul meu n-avea aripi să zboare\nȘi mă miram cum poate\nO pasăre născută călătoare\nSă nu mai caute să zboare.\nStătea închis, cu aripile grele, \nÎnzăbrelit în viața lui pustie\nDe nențelesul visurilor mele.\nAseară, gândul meu era un mort uitat,\nUn mort uitat, de oameni nengropat,\nȘi mă miram cum poate ca să fie\nUn mort atât de mult uitat.\nEl singur sta-n odaia lui pustie;\nȘi nu ardeau nici lumânări de ceară\nLa căpătâiul mortului aseară, \nNici cântece de mort nu răsunau, \nDar numai triste, clipe lungi treceau.\nAseară, vai! a fost o seară tristă, \nDe iarnă-ntârziată-n parcuri moarte,\nPe-alei întortocheate și deșarte.\nAseară, nu gândeam, \nAseară, nici nu-nțelegeam\nDe ce nu pot gândi la tine, dragă, \nLa iarna care trece-nfrigurată ;\nOri la atâtea lucruri cari odată\nIn jurul meu clădeau o lume-ntreagă ?\nVai, obosit, nimica nu voiam,\nBătea mai trist, mai rar inima mea, \nȘi numai ea plâingea...\nȘi-aseară, plânsul ei, eu nu-l înțelegeam.|1239
Costache Ioanid|Oricine iubeste o floare|Oricine iubeste o floare\ne-aproape de-un sacru mister.\nOricine se-opreste-n carare\ns-asculte un glas de izvoare\ne-aproape,\naproape de cer ...\n\nOricine iubeste seninul,\ncind soarele urca-n eter,\noricine-si inalta suspinul,\ncind licare-n mare rubinul,\ne-aproape,\naproape de cer ...\n\nOricine pe muntii albastri\npriveste granitul sever,\noricine pe cai de sihastri,\nstrabate paduri de jugastri,\ne-aproape,\naproape de cer ...\n\nDar cine-a primit indurarea\ndin ranile blindului Miel,\nacela e frate cu floare,\ncu riul, cu muntii, cu marea,\nsi-orunde il duce cararea,\ntot cerul,\ntot cerul e-n el.|2805
Victor Eftimiu|Epigramă - Poetului Ion Barbu|Eşti al nostru Mallarme\nDe origine armeană,\nArta dumitale e\nPoezie... mal... armeană!|2090
Cincinat Pavelescu|Mamei|Astă-seară simt în mine\nClocotind trecutul mort:\nLacrimi, visuri, tot amarul\nCe în gând și-n suflet port.\n\nAstă-seară moartea rece\nMi-e atâta de aproape...\nCa și lacrima ce-mi trece\nArzătoare printre pleoape.\n\nObosit de râsul farsei\nȘi scârbit de plânsul dramei,\nVăd cum alb, din întuneric,\nSe desprinde chipul mamei.\n\nNumai ea pricepe zborul\nSufletului meu, ce strâns-a\nÎntr-o lacrimă tot dorul\nDe-a fi iarăși lângă dânsa,\n\nȘi de ce iert, în tăcere,\nAnul stins care mă-ndreaptă\nȘi spre noaptea ce mă cere,\nȘi spre mama ce așteaptă...|355
Radu Gyr|Cântec pentru prichindel|A fost în lună un bordei,\nbojdeucă veche de calici.\nTorcea măicuța funigei,\npăzea tăticul licurici.\n\nȘi-aveau o fată cât un ou,\nun mărțișor, un prichindel,\ncu pași de crin și nufăr nou,\nsubțire toartă de cercel.\n\nCi bietul prichindel râvnea\npăpuși de pluș și urși pitici.\nCând ai bordei cât o mărgea\nși ești pândar de licurici,\n\nTătic nătâng, cum poți ușor\nsă cumperi urși de borangic?\nCum or să vină dumnealor\nîntr'o cocioabă de calic?\nOfta tăticul licurar\nși, scornitor de jucării,\numbla prin lună, pe cleștar,\nsă prindă pui de stele vii\n\nși să culeagă pentru pici\nluceferi moi căzuți prin crini,\nun sac de logostele mici\nși-o traistă plină cu lumini.\n\nDar când tăticul cel sărac\nvenea acas' cu truda lui,\ncurgea funingine din sac\nși din dăsagă fum verzui...\n\nAtuncea, peste scrum de stea,\nplângea tăticul prost și bun.\nMăicuța tristă se oprea\ndin tors, și'n urmă iar într'un\n\ndărăpănat, lunar bordei\nvisa fetița urși pitici,\ntorcea măicuța funigei,\npăzea tăticu licurici.|3850
Radu Gyr|Toamna|Plopi mai limpezi decât ceața\nși-au tras spadele afară.\nSpune-mi bună dimineața,\nInimă trezită iară.\n\nFrunze reci pe ramuri ciunte\nmă privesc cu ochi rotunzi.\nBună dimineața, frunte,\nCare spinii mi-i ascunzi.\n\nParcă ceru-ntreg de fum e,\nstrada numai mângâieri.\nBună dimineața, lume,\ncare m-ai lovit și ieri.\n\nParc-o pasăre înfrântă\na țipat în pumnul strâns.\nBună dimineața, sfantă\nbucurie de-a fi plâns !|1826
Lucian Blaga|Alean|De ceasuri, de zile veghez\npe-un galben liman portughez.\n\nCu zalele-alăturea drept,\ncu mâinile cruce pe piept.\n\nDoinind aș privi șapte ani\nspre cerul cu miei luzitani,\n\nDe nu m-ar găsi unde sânt\nneliniștea morii de vânt.\n\nDe nu aș pieri, supt de-un astru\nvăzut-nevăzut, în albastru.\n\nlui Bazil Munteanu|3270
Alexandru T. Stamatiad|Urmează-ți zborul, te avântă|Pe-o mare-ntinsă de abise,\nCu aripi negre-abia deschise,\nPlutește-o pasăre-ostenitâ\nȘi țipă jalnic, - e rănită.\n\nPlutește-ntruna peste valuri,\nCăci vrea s-ajungă drept la maluri,\nSă-ntindă aripa rănită,\nSă-adoarmă dusă, - e-obosită.\n\nDar malu-aleargă, tot aleargă.\nȘi zarea-ncepe să se șteargă.\nDin cer se-aud atuncea glasuri,\nUn cor de îngeri care cânta:\n\n«Grăbește-ți zborul, te avăntă,\nMai e puțin și treci de ape\nȘi malurile sunt aproape».\n\nE prea târziu, nici o scăpare\nDe-acum, de-acum ea nu mai are,\nAbia mai bate din aripă\nAlene, clipă după clipă,\n\nȘi corul îngerilor cântă:\n«Grăbește-ți zborul, te avăntă,\nMai e puțin și treci de ape\nȘi malurile sunt aproape».\n\nDar valurile-acum o poartă\nUșor, încet, ca pe o moartă\nȘi împreună o dezmiardă\nPrelung, duios, ca să n-o piardă.\n\nȘi-o duc departe, peste ape,\nȘi țărmul iată-l, e aproape,\nȘi corul îngerilor cântă:\n«Urmează-ți zborul, te avăntă».|176
Mateiu Ion Caragiale|La Argeş|Desprins din stemă parcă, spre depărtări senine,\nUn corb bătrân şi-ntinde puternic negrul zbor,\nŞi-n liniştea adâncă, din când în când uşor,\nDin ulmi cad frunze moarte rotind în clipe line.\n\nDar, ca odinioară, de ce azi nu mai vine\nDomniţa să privească, din 'naltul foişor,\nCum soarele-asfinţeşte, împurpurând de dor\nZăvoaiele umbroase de-o tristă vrajă pline,\n\nCând se oglindă-n ape murindele văpăi,\nŞi blând văzduhul cerne cenuşă peste văi -\nDe ce nu mai răsare zâmbind în faptul serii?\n\n- Nu, căci de mult ea doarme în ruinatul schit\nDe taină-îmbălsămată şi florile uitării\nÎi troienescc posace mormântul părăsit.|3463
Nichita Stănescu|De dor de om|Tot timpul mă gândesc\nce-o fi gândit\ntatăl meu în secunda în care\na murit!\nStrigătul de dragoste\nal unui balaur\ncătre balaură?\nDe el însuşi, şi, şi,\nşi, — că de ce el însuşi?|3527
Alecu Donici|Morarul|În iaz, la iezătură,\nS-au arătat spărtură.\nDar nu era deodată\nAtât de însemnată\nŞi, dacă ar fi pus morarul osteneala,\nFerea la început pe viitor sminteala.\nEl însă, stăpânit de multa lenevire\n(Nărav ce pe la noi domneşte cam din fire),\nPuţină grijă arăta;\nIar cursul nu mai înceta.\n— Morarule, ia sama bine!\nNu pierde vremea!\n— Las' la mine,\nÎmi ştiu eu treaba, nu te teme!\nÎnsă tot lasă, tot lungeşte,\nPân' când odată se trezeşte\nCă apa e mai jos de stavili cu o palmă.\nAtunci şi-au luat morarul meu de samă\nŞi, alergând unde s-au spart,\nEl vede câteva găine la un loc,\nBând apă pe lângă lăptoc.\n— Mânca-v-ar uliul! le zice supărat.\nTocmai acum v-aţi adunat\nSă-mi beţi voi apa toată!\nŞi-n ele zvâr! cu o lopată.\nPe toate le omoară,\nPierzând găinile şi apa de la moară.\nEu am văzut boieri, ce sute cheltuiesc\nFără căinţă sau cruţare\n(Şi-această fabulă chiar lor o hărăzesc),\nDar fac economie mare\nCu căpeţelele cele de lumânare;\nSau, după vorba cea bătrână:\nSunt la tărâţe scumpi şi ieftini la făină.\nIar cu aşa economie,\nDegrabă la mezat se strigă vreo moşie.|85
Magda Isanos|Peste campiile viitoare|Peste câmpiile viitoare\nvor străluci curcubeie mai falnice.\nCântec și petrecere va fi\nsemănatul și seceratul\nacelor câmpii.\n\nMărire vouă, munți!\nLaudă\nmâinlor care vă caută\nluminoasele frunți!\n\nHolde și imnuri vor secera\nmâine popoarele.\nVor lăuda soarele\nși vor cântă.\n\nPeste câmpiile viitoare,\nvor străluci curcubeie mai mândre.\nÎn strălucitoare ogoare\npluguri de-argint au să intre.\n\nOameni, cântați!\nUna suntem: argați, împărați.\nSpre-aceeași cumpănă lină, ușoară,\nunii urcă, alții coboară.|1058
Veronica Micle|Nu plânge|Nu plânge că te dau uitării,\nȘi nici nu plânge că te las…\nSosit-a ceasu-nstrăinării\nȘi ceasul bunului rămas.\n\nSe rupe-un lanț plin de tărie\nCa firul cel mai subțirel;\nCând soarta vrea așa să fie,\nZadarnic vrei să faci altfel.\n\nȘi nu mai e nimic în stare\nSă-ntoarcă vremile-napoi\nȘi-acea iubire-atât de mare\nCe-a fost odată între noi.\n\nRămâi tu, dar rămâi cu bine,\nRămâi cu suflet liniştit…\nUn dor se duce și-altul vine\nȘi vei uita că te-am iubit.|2051
George Topîrceanu|Sonete pluvioase|De-o săptămână ţine-ntruna ploaia, —\nŞi-mi pică-n pat, de sus, din bagdadie...\nO noapte încă de-ar mai fi să ţie\nNu m-aş mira să-mi cază-n cap odaia!\n\nAvea simptome vagi de nebunie\nPeninsula Balcanică... şi d-aia,\nDe când s-aprinse-n Orient văpaia,\nPământul face hidroterapie!\n\nSau poate că divinul Mizantrop\nA hotărât al doilea potop?...\nOricum ar fi, eu nu mă tem de moarte.\n\nDar când o-ncepe altă veşnicie,\nFac cerere să mă permute-n Marte,\nC-aici avem prea multă igrasie!\n\n•\n\nSunt izolat ca Robinson Crusoe,\nNu vine nime-n uşa mea să bată,\nŞi dacă stau cu uşa încuiată\nE că nici eu de nime n-am nevoie.\n\nMai fericit ca legendarul Noe,\nDin toată omenirea inundată,\nÎn arca mea nu am decât o fată...\nDeasupra lumii noi plutim în voie...\n\nDegeaba vă-ndesaţi ca la pomană,\nReprezentanţi ai faunei terestre, —\nNu iau cu mine nici o lighioană!\n\nCăci e destul o singură pereche:\nUn trubadur şi-o fată fără zestre,\nCa să refacă toată lumea veche!|738
Adrian Păunescu|Haite pe sate|Haitele pleacă pe sate\nȘi lăcrimează flămând,\nSe vor hrăni cu de toate,\nLucruri, fiinţe, pe rând.\n\nNu li se ştie structura,\nHaitele-s haite şi-atât,\nCea mai de preţ le e gura,\nCare consumă urât..\n\nNu sunt nici lupi, nici hiene,\nOameni nu sunt, că nu par,\nVivacitate şi lene\nÎntr-un amestec bizar.\n\nHaitele ştiu ce se poate,\nN-au decât foame în trup.\nCei păgubiţi, de prin sate,\nCred că sunt om şi sunt lup.\n\nÎnsângeratele haite\nMilă nu au şi nu vor,\nForţa e toată la haite\nŞi ne impun legea lor.\n\nDacă aceasta se poate\nÎntre toți oamenii duri,\nDacă vin haite pe sate,\nHai să fugim în păduri.|4479
Camil Petrescu|Patul lui Procust|Felie de noroi e ciclul meu,\nSpre capătul carent răzbat cu greu,\nFuiorul tors al cretei mi-e povară,\nŞi de mă apără, mă şi măsoară.\n\nTriunghiul tău înscrie albatroşii,\nŞi doare mlaştina cu viermii roşii,\nDar cum, mirajul frumuseţii nevalente,\nCând ochiul meu spre cruguri, sus, atent e?\n\nHrăniţi cu putrezime de asemeni,\nSe-ngraşă nuferii suavi şi gemeni,\nEu, plin de bale şi vâscos, greu lupt\nAlăturea, din soare să mă-nfrupt.\n\nCu burtă flască, la urechi rubin,\nCu clopoţei de slavă şi venin,\nVecin cu mine e şi se târăşte, totuşi\nÎmpărăteşte balta, albii lotuşi.\n\nDar ochii mei în mine se întorc,\nSă mă cuprind, alt fir încep să torc.\nMai mare sunt, decât cei mari, şi mai\nFrumos, decât un crin în miez de Mai.\n\nSpre tine, Doamne, gândul îmi înalţ…\nNici flori, nici aur, nu mi-ai pus în smalţ,\nNici ghiare. Tu mi-ai dat în loc de ele\nDoar conştiinţa mişeliei mele.|280
Adrian Păunescu|Semne|Fire de iarbă,\nonomatopei\nale mormintelor!|4591
Marin Sorescu|Focul sacru|Mai aruncaţi nişte vreascuri\nÎn soare,\nAm auzit c-o să se stingă\nPeste câteva miliarde de ani.\n\nŞi dacă nu mai sunt vreascuri,\nAruncaţi în soare\nCâmpiile care ar fi putut foarte bine\nSă fie păduri,\nMunţii, luna şi cerul\nCare nici nu ştim sigur dacă sunt\nPăduri.\n\nÎn orice caz,\nMai aruncaţi ceva în el,\nNişte vreascuri,\nNişte vieţi.\n\nCă, uite, a şi început să pâlpâie\nPe feţele noastre,\nFăcându-le frumoase şi urâte,\nFăcându-le noapte şi zi,\nFăcându-le anotimpuri şi ani.|2594
Alexandru Macedonski|Rondelul Pagodei|De mari fluturi sărutată,\nPe-o movilă — artificială,\nE pagoda argintată\nDe zâmbirea matinală.\n\nUmbra pomilor, mişcată,\nO dezbracă, virginală,\nDe mari fluturi sărutată\nPe-o movilă — artificială.\n\nPicurând, diamantată,\nPorţelanul roz i-l spală\nRoua tainic deşirată\nPe faţada sculpturală, --\nDe mari fluturi sărutată.\n\nrondel celebru de Alexandru Macedonski din Poema rondelurilor|158
Anton Pann|Despre cusururi sau urâciuni|Povestea vorbii\n\nSpun c-a fost odată un crai oarecare\nCe avea din fire un nas foarte mare;\nEl îşi vedea bine cusurul ce-l are,\nDar tot gândea cum că poate i să pare.\nSupuşii şi alţii, carii întrebase,\nCă îi şade bine îl încredinţase.\nCăci cine-ndrăzneşte la unul mai mare\nSă-i spuie de faţă cusurul ce-l are?\nTot pe acea vreme ş-în acea cetate\nEra ş-o cocoană gheboasă în spate,\nCe o amăgise lingăii să crează\nCă ea e în lume cea dintâie rază,\nCu poezii, versuri o încorunase\nŞ-a se ţine zână o înfumurase.\nAceasta se duse la craiul odată,\nCu alt oarecine având judecată,\nŞi văzând că craiul hatâr ei nu-i face\nSă vorbească-n parte-i după cum îi place,\nPrerumpând cuvântul, zise cu mirare:\n- Va-a-ai de mine, ce nas ai mare!\nPe craiul cu astă vorbă îl împunse,\nDar deocamdată nimic nu răspunse.\nEa însă părându-i că nu auzise\nÎntre alte vorbe iară îi mai zise.\nCraiul şi aceasta o-nghiţi cu noduri,\nEa nu-nceta însă de a-i da iar bolduri\nŞi mai zise iarăşi: - Ce ciudat îmi pare!\nN-am mai văzut încă astfel de nas mare!\nSe înăspri craiul şi zise: - Cocoană!\nŞtii că eşti cu totul ciudată persoană!\nCe îmi tot spui mie că-mi e nasul mare\nŞi nu-ţi vezi cocoaşa ce-o porţi în spinare?\nCusurul ce mare nu ţi-l simţi din spate\nŞi-l judeci p-al altui, el ţ-e greutate.\nPlecând ea să meargă şi ieşind în tindă,\nZise craiul iară, privind în oglindă:\n- Nu a fost minciună ce a zis neştine\nCă greu se cunoaşte cineva pe sine!|243
Nichita Stănescu|Ploaie în luna lui Marte|Ploua infernal,\nşi noi ne iubeam prin mansarde.\nPrin cerul ferestrei, oval,\nnorii curgeau în luna lui Marte.\n\nPereţii odăii erau\nneliniştiţi, sub desene în cretă.\nSufletele noastre dansau\nnevăzute-ntr-o lume concretă.\n\nO să te plouă pe aripi, spuneai,\nploua cu globuri pe glob şi prin vreme.\nNu-i nimic, îţi spuneam, Lorelei,\nmie-mi plouă zborul, cu pene.\n\nŞi mă-nălţam. Şi nu mai ştiam unde-mi\nlăsasem în lume odaia.\nTu mă strigai din urmă: răspunde-mi, răspunde-mi,\ncine-s mai frumoşi: oamenii?... ploaia?...\n\nPloua infernal, ploaie de tot nebunească,\nşi noi ne iubeam prin mansarde.\nN-aş mai fi vrut să se sfârşească\nniciodată-acea lună-a lui Marte.|1515
Nichita Stănescu|56 de ani|56 de ani voi trai, asemenea Colosului din Rhodos!\nImi vor inconjura un deget cu bratele, mirandu-se, se vor\nsperia de arama mea rasturnata, dar mai degraba am sa\nte pierd, adolescenta, fruct trecator al toamnei, la un ospat\n\nSi o liniste ca dupa plans ma-mbie cu coarnele, ori ma\nlinge, batand din talangi, o masca de sare punandu-mi pe\nfata, un scut de namol prinzandu-mi de brat\n\nParca as fi fost strigat pe nume de cineva\nla coborarea serii in ape\n\nNumai surasul tau ma mai incape\nsi eu voi pleca\nBarcile le-am uns cu catran, asteptand sa-mi rasara\nstelele, una cate una, din frunte\n\nSi n-am izbutit sa implant\nnici o lopata deasupra acestei movile\n\nMai incet mi-e orice cuvant decat ruperea timpului\nin nopti si zile|1290
Nichita Stănescu|Uită-te și uite-mă|Uită-te cum trec secundele\nca o armată!\nŞi piatra creşte în continuare\ndin amintirile noastre!\nUită-te cum creşte piatra\nşi ce dâră de praf în urma ei\nsecundele noastre…\n„Aş plânge”, mi-a spus Homer.\n„Aş plânge de voi.\nAş plânge, dar nu mai am ochi!”\nUită-te şi tu\nşi uită-mă, Adame!|3678
A. E. Baconsky|Cromatism|Culori, culori, înainte de stingere.\nPrin oglinzile ochilor mei trece toamna\nspânzurată cu capul în jos.\nPrin oglinzile mele vântul\nprinde în cocul galben al toamnei\nun piepten albastru.\nO, anotimp\nal iubirii târzii și-al zugravilor!\nNiciodată n-am fost mai bogat,\nniciodată mai darnic.\nCând frunzele\ncad peste mine prin parcuri,\nîmi pare că cineva-mi scutură\nzilele mele frumoase,\nce n-au semănat niciodată una cu alta.\n\nPoate că-ndeosebi teiul, arțarul,\nștiu despre mine mai multe,\npoate cireșul sălbatic cu purpura lui\nîmi măsoară extatică trecere.\nAlbă,\nalbă și palidă, carnea petuniilor strigă\nînlănțuită de iedera roșie — salcia doarme\ncu somnu-i verzui-cenușiu, și stejarul în vis\nîmi aruncă demult așteptatele\nchei de aramă.|5
Adrian Păunescu|Să-ți fiu pământ de oale|Refuz oricare spațiu străinez,\nMi-e dor să-mi umbli pe contur cu jale,\nPrin lutul reconstrucției fatale,\nÎți fac pe plac și te urmez în crez.\n\nȘi când va ﬁ din viață să-ncetez,\nVei auzi un trup ce se prăvale,\nSunt eu, venit să-ți ﬁu pământ de oale,\n\nDin șes-bemol și până-n munți-diez.\nTu să mă iei în grija mâinii tale,\nSă-mi pui căldură și lumină-n miez,\n\nSă mi se pară c-am să înviez,\nDac-am să pot striga, din pasta moale,\nSpre munții tăi, ce pot și eu, din vale,\nCocoș apocaliptic de Horez.|2421
Adrian Păunescu|Redevenim copii|Reînfloreşte lemnul porţii\nPe unde pleci, pe unde vii,\nîn faţa dragostei şi-a morţii,\nNoi toţi redevenim copii!\nNorocul veşnic să te bată\nCă iar mă simt adolescent,\nTrăind o lecţie uitată,\nIncorigibil repetent.\nŞi uite pleci fară nădejde\nŞi mi te rupi adânc din piept\nŞi carnea mea îmbătrâneşte\nCu-ntregul timp cât te aştept,\nŞi când te-ntorci din întâmplare\nîn faţa ta mă plec umil\nŞi cu-o mirare foarte mare\nTe văd şi redevin copil.\nîmi eşti când soră şi când mamă,\nIar când te pierd eşti fata mea,\nMereu tăcerea mea te cheamă,\nMereu tu eşti altcineva.\nPe drumul meu podit cu zaruri,\nLa intersecţii mai rămân,\nCa un copil ce-aşteaptă daruri,\nDar toţi ceilalţi îl cred bătrân.\nSunt cel ce mai nimic nu ştie\nDin tot ce-i aducea folos,\nIubirea e-o copilărie\nDin care-nvăţ să mor frumos.\n(Manifest pentru mileniul trei, 1986)|2405
Adrian Păunescu|Treziți-vă|Nu mă opun cu vorba\nfărdelegii, şi-aşa ea m-a\nzdrobit de caldarâm, dar\nîmi întreb poporul : ne târâm, în\ninfernale, groaznice cortegii ?\n\nNu se mai vede nici o şansă-n\nzare ? Au amuţit şi ultimii\ncocoşi ? Suntem neputincioşi ?\nSuntem leproşi ? Nimic din tot ce-\navem nu ne mai doare ?\n\nSă fie linişte deplină-n\nţară, nu sângele va hotărî\nacum, cînd toate\nîncercările sunt scrum prin\nîncăpăţânarea tutelară,\n\ndar vă rostesc istoric şi\npostum : treziţi-vă din somn,\nca să vă doară !\n\n7/8 decembrie. 1987\n\nPoezii cenzurate|2461
Radu Gyr|Tăcere|Din tot, ne-a mai rămas aieve\nAcest zid grav, aceste dreve.\nCrunt ferecaţi în piatră sură,\ncu pumnii strânşi, tăcem din gură.\n\nStrângând din dinţi, primim de-a valma\nScuipatul, fierea şi sudalma.\nCând ne-mbrâncesc şi când ne-njură,\nCu pumnii strânşi, tăcem din gură.\n\nEi -zidul, beciul, temnicerii.\nNoi -numai cremenea tăcerii.\nEi -lanţuri şi bătăi şi ură.\nNoi -uriaş îngheţ pe gură.\n\nNe linge frigul pe ciolane,\nE foamea cuie şi ciocane.\nŞi orice zi e-o muşcătură\nÎn hoit. Tăcem, tăcem din gură.\n\nTăcem, parcă tăceam de veacuri\nCa nişte funduri vechi de lacuri.\nTăcem sub fier, sub piatră dură —\nDe mii de ani tăcem din gură.\n\nDeasupra vremii şi genunii\nTăcem ca spinii şi tăciunii.\nTăcem ca lama de custură.\nCu pumnii strânşi, tăcem din gură.\n\nTăcem, dar noaptea, sub celule,\nVuiesc torente nesătule.\nUn tunet bubuie departe,\nSe darmă parcă ziduri sparte\nŞi parcă lanţuri cad în zgură. . .\nNoi aşteptăm, tăcem din gură.|1822
Lucian Blaga|În munţi|Lângă schit miezul nopţii găseşte\nfăpturi adormite-n picioare. Duhul muşchiului umed\numblă prin văgăuni.\nDin răsărit vin fluturi cât buhele\nsă-şi caute în focuri cenuşa.\nLa rădăcinile brazilor, lângă blestemul cucutelor\nciobanul pune pământ\npeste mieii ucişi de puterile codrului.\nPeste muche trecând\nfetele stânilor - îşi freacă de lună umerii goi,\naventura lor se pătrunde suprafirească\nde pulberea luminos stârnită din disc ca un roi.\nCai galbeni şi-adună sarea vieţii din ierburi.\nMocnind subt copaci Dumnezeu se face\nmai mic să aibă loc ciupercile roşii\nsă crească subt spatele lui.\nÎn sângele oilor noaptea pădurii e vis lung şi greu.\nPe patru vânturi adânci pătrunde somnul în fagi bătrâni.\nSubt scut de stânci, undeva\nun bălaur cu ochii întorşi spre steaua polară\nvisează lapte albastru furat din stâni.|3331
George Topîrceanu|Şomerul|Umblând în sus şi-n jos pe bulevard,\nA poposit la umbră sub un gard,\nŞi-i trist fiindcă nimeni nu-l întreabă\nDac-a mâncat ori dacă are treabă...|736
Mihai Eminescu|Dormi!|De ce te temi? au nu ești tu cu mine?\nLas- ploaia doar să bată în ferești —\nLas- vântul trist prin arbori să suspine,\nFii liniștită tu! Cu mine ești.\n\nCe te-ai sculat și te uiți în podele?\nUimită pari și pari a aștepta.\nNu poți vedea cu ochii printre ele —\nVrei să-ți aduci aminte de ceva?\n\nLasă-te-n perini — eu îți voi da pace.\nDormi tu — și lasă să rămân deștept.\nPe când citesc, întotdeuna-mi place,\nDin când în când să cat la tine drept,\n\nSă văd cum dormi... să te admir cu drag...\nCu gura-abia deschisă-ncet respiri,\nDe pe condei eu mân-atunci retrag.\nPătrunde pacea tristele-mi gândiri.\n\nFrumoasă ești... o prea frumoasă fată.\nCa marmura de albă-i a ta față.\nÎmi vine să alerg la tine-ndată\nȘ-astfel cum dormi să te cuprind în brață.\n\nDar te-ai trezit... păcat! și nu mă-ndur.\nDormi liniștit c-un braț pe după cap.\nDin când în când cu ochiul eu te fur,\nDin când în când din mână cartea scap.\n\nȘi-s fericit... Pulsează lunga vreme\nÎn orologi cu pașii uniformi...\nDe ce te temi? Cu mine nu te teme!\nDe nu te culci, te culc cu sila... Dormi!|1135
Adrian Păunescu|Damnat|Despre blândeţea de a fi de vină\nŞi despre nebunia de-a fi trist,\nAm să vă povestesc, cât mai exist,\nŞi ochii mei atârnă de lumină.\n\nDezastrul care mi se-ntâmplă mie\nAţi vrea s-aveţi norocul de-a-l trăi,\nEu nu dau din tristeţea mea o zi\nPentru un veac întreg de veselie.\n\nNu dau, din tot coşmarul meu, un gând,\nNeconvertibilul noroc mă ţine\nDe-a-mi fi cu cât mai greu, cu-atât mai bine,\nŞi mă trezesc cu creierul urlând.\n\nŞi nu mai ştiu nici eu ce e cu mine,\nCe-i lumea, ce se-ntâmplă, cine sunt!|2229
Grigore Alexandrescu|Vulpea liberală|"Vulpea fară-ncetare\nStriga în gura mare\nCa de când elefantul peste păduri domneşte\nTrebile merg la vale şi lumea pătimeste.\nCă este nedreptate\nSă vă să cheltuiască\nVeniturile toate\nPentru masa crăiască.\nD-acestea elefantul, cât a luat de ştire,\nTemându-se, cu dreptul, de vreo răsvrătire,\nPe iepure la vulpe cu un bilet trimise,\nO invită la curte, o-mbrățise şi-i zise:\n""Am aflat, jupâneasa, ca ai mare talent.\nVoi să te pui în pâine;\nŞi începând de măine\nÎți dam cu mulțumire,\nCa un semn de cinstire,\nAl găinilor noastre întins departament.\nCaută-ți bine traba!""\n-""Pe seama mea te lăsa"",\nRăspunse oratorul şi, sărutându-i laba,\nSe întoarse acasă.\nÎn ziua vitoare,\nVulpea ca totdeauna veni la adunare;\nDar însa oblojită, pe sub barbă legată,\nŞi cu un lipan mare la cap, înfăsurată.\n""Ce ai, de eşti astfel? o întrebară toate.\n-""Îmi e rău de aseară, îmi e rău căt se poate,\nŞi cu trebile țării să mă lăsați în pace.\nCraiul ştie ce face;\nEl ne-ncetat gândeşte la al obştii folos.\nAdio! sunt bolnavă; m-am înecat c-un os.""\n\nCunosc multi liberali, la vorbe ei se-ntrec,\nDar până în sfârşit cu oase se înec."|3000
Radu Gyr|Carte de la Basarab|Ia, fiule, bucoavna mea de sfaturi!\nE bârna grea de-nțelepciune-n ea,\nșindrile rupte din făptura mea,\ncoaste de veacuri, măduvă de leaturi.\n\nBătrâne-nvățături din buchii sfinte\ndescalecă din pajuri și din crini;\npurced de la-mpărații bizantini,\ncobor din mucenici, vin din morminte.\n\nSă-ți fie țara mir, neamul-agheasmă,\niar tu, înfipt în lut să fii ca un\nbiruitor, prin grindină, gorun,\nsuind spre cer ca o catapeteasmă.\n\nLegat de datini cu vânjoase vine,\nîn apriga ta scoarță de copac\nsă gâlgâie tot neamul tău din veac,\nsuind precum un sânge cald în vine.\n\nȘi dârz și ne-nfricat șoldan de bază,\ns-auzi în trunchiul tău, pe zări crescut,\ncum taică-tău și maică-ta, din lut,\ncu glas adânc te binecuvântează.|3853
Panait Cerna|Noapte de vară|...Lacul tremură în roate,\nFormele treptat învie:\nPhoebe tremură pe toate\nRăsărirea ei târzie ...\n\nCe artist, ce geniu faur\nSmulse clipei trecătoare\nLuna, idolul de aur\nAl perechilor în floare ?\n\nCa o sufletească mană\nZboară străluciri sub astre, —\nDar în van aştern sub pană\nVisul nopţilor albastre —\n\nDe rămâi vieaţa toată\nSingură, urând iubirea,\nN-ai să înţelegi vreodată\nCât e de frumoasă firea...|3800
Dimitrie Bolintineanu|La...(2)|Ce distanţă infinită!\nCâte râuri, câte mări,\nTe despart, a mea iubită,\nD-ale mele sărutări!\nÎnsă sufletu-mi se duce\nCătre tine ne-ncetat\nŞi pe sânul tău cel dulce\nDoarme dulce legănat.\nEu prin vis te văz tot jună,\nCu-ochii plini d-amor divin,\nCu cosiţa lată, brună,\nRâurând pe albul sân.\nBuzele dulci, parfumate,\nSufletu-ţi ceresc trădând\nPrin cuvinte înecate\nD-un suspin adânc şi blând,\nŞi răpită de plăcere,\nMurmurându-mi: „Te iubesc!”\nApoi iară în tăcere,\nRecăzând, amor ceresc!\nŞi în alba-ţi mânioară\nAscunzându-ţi faţa lin\nCa o rază rumeoară\nCe s-ascunde dup-un crin.\nAstăzi cine îmi va spune\nO, suav şi dulce dor!\nDacă-n sânul tău cel june\nNu s-a stins ai tău amor?\nCăci se zice c-o iubire\nÎn al femeilor sân,\nTrece ca o fericire,\nCa un zefir pe un crin!|477
Magda Isanos|Cine va cânta|Cine va cânta cântecul mare,\nîn care să-ncapă pământul și toate\nlucrurile blânde și întunecate,\nrădăcini, amintiri amare?\n\nUn cântec aproape neauzit\nprin care să poată turmele trece —\nși seara să crească înaltă și rece,\nun cântec de pom desfrunzit.\n\nLumină, lumină, din nou tu cazi,\nși cântecul vieții n-a răsunat.\nMereu cheltuindu-mă-n timpul bogat,\neu sunt ca un cer printre brazi.\n\nTrebuie să preamăresc ceva și să mor.\nSlavă pământului plin de morminte...\nTrebuie să scriu, cu puține cuvinte,\nde țarini și oamenii lor.|3420
Emil Botta|Domnul amărăciune|"Printre oglinzi, la ora cinci, am să cobor,\nîn haine negre, cu ochii stinși, zâmbind ușor.\n\nE gata ceaiul? Toți au venit? Totul e gata?\nCu o maramă acoperă iute groapa, lopata.\n\nDansați în cete un joc galant, cântați, lăute,\narcușuri seci, viori pustii, de ce stați mute?\n\nDar te întreb, iubitul meu, ce ai la frunte?\nAmărăciunea m-a luat de mână și m-a condus peste o punte.\n\nDar te observ, iubitul meu, ce palid ești.\nAmărăciunea, urând viața, mi-a spus în șoaptă:\n""Să te ferești...""\n\nDă-mi pălăria, bastonul, masca, dă-mi și mănușile,\ne cam târziu și de-am să plec, cerniți oglinzile, închideți ușile.\n\nM-așteaptă afară, sub steaua rară, un echipaj...\nNoaptea se umflă, clopoțeii-și scutură și uite cum flutură\nargintiul penaj."|573
Victor Eftimiu|Epigramă - Gruparea politica Goga-Cuza|Când mi s-a propus să fac parte din gruparea politică Goga-Cuza, care a durat foarte puțin.\n\nToată viaţa democrat\nM-am gândit şi n-am trădat,\nOrice grabă strică treaba:\nMă făceam cuzist degeaba!|2088
Nichita Stănescu|Recele echilibru al stelelor|Vor veni timpuri minunate\ncând echilibru rece al stelelor\nse va rupe, şi când\nşirurile celor care au fost\nse vor uni cu cei care sunt\n\nOmul, o câte trupuri a avut\nşi în câte trupuri încă se va\nîncerca să mai fie!\n\nOmul! de câte trupuri are nevoie\nca să se poată hrăni până la capăt\ndin sfera aceasta instabilă!\n\nVom mânca până la urmă\ntot pământul acesta albastru.\nÎl vom roade, îl vom roade.\n\nÎi vom azvârli capul şi oasele\niar Omul, Omul nesătul,\ncu un miliard de trupuri\nva începe să roadă flămând\nrecele echilibru al stelelor.|3643
Gellu Naum|Ascet la baraca de tir|Dimineaţa şi seara stăteam la baraca de tir câştigam obiecte\nlei albi pe care îi dăruiam cu generozitate\nodată a venit o persoană care avea sprâncene pictate\no iubeam nemaipomenit aşteptam să-mi vorbească\navea o plasă neagră pe picioare\no îmbrăcam mă plimbam cu ea prin oraş\nceilalţi erau liniştiţi ce conta o persoană\nîşi trăgeau bezna pe cap ca pe o pătură călduroasă\ncâţiva făceau şi glume ea îmi punea o mică mână pe umăr pe\ncalea Floreasca\npe acolo nu mai ştiu când fusese un hipodrom noaptea se mai\nauzea tropotul cailor câte un jockeu trecea plângând în hohote prin mijlocul\nstrăzii\neu nu scoteam o vorbă ea mă ţinea de umăr\nceilalţi îşi rezemau coatele de masă se bucurau de fiecare fum\nde ţigare|4635
Adrian Păunescu|Scrisoare către Mihai Eminescu|De din vale de gândire, de din vale de simţire,\nîţi trimit această carte, prea umil,măria-ta,\nCa să-ţi spun că nu e Doina nici în cartea de citire,\nNici în sufletele celor care-n veac ne vor urma.\n\nCum cădem aşa ne lasă, cinic mod e modul vieţii,\nŞi aşa se pare veşnic că era normal să fim.\nNeamul românesc nu ştie să-şi păstreze cântăreţii,\nSunt vardişti care le umblă şi-n cearşaful lor intim\n\nDoamne-al poeziei noastre, îţi trimit această carte\nŞi te rog să faci un bine celor trişti din veacul meu\nSă nu fie condamnată arta neamului la moarte.\nRoagă-te din cerul lumii, roagă-te la Dumnezeu !\n\nFă cum ştii şi îl convinge despre cumpenele frânte\nŞi despre abrutizarea omului prin interes,\nŞi convinge-l că-i nevoie pe pământ să se mai cânte,\nDacă toţi heralzii morţii înaintea noastră ies\n\nVoievoade, toate-s bune, dacă nu cumva sunt rele,\nDar s-a şubrezit şi zace azi cuvântul românesc\nDe atâtea boli ce urcă în limbajul vremii mele,\nPentru-a-l scoate din restrişte trebuie un eminesc.\n\nDe din vale de gândire, de din vale de simţire,\nGrăim, Doamne, către tine, că ne eşti aşa de drag,\nSă rămâi în firea noastră, în eterna noastră fire\nDacă toți din jurul nostru de la tine toți se trag.\n\nDoamne al gândirii noastre te silabisește moina,\nEști pământul României de la tălpi până la brâu,\nDă-ne nouă iarăși glasuri, dă-ne nouă iarăși doina,\nSă ne frângem viața sacră de la râu până la râu.\n\nPoezii cenzurate|2426
Dimitrie Bolintineanu|Un ostaş român închis peste Dunăre|Porumbiţă întristată!\nEu ca tine sunt străin,\nŞi-ntr-o ţară depărtată\nTu cânţi tristă, eu suspin!\n\nÎnsă tu ai aripioare,\nPoţi te-ntoarce când vei vrea;\nIar eu plâng în închisoare\nDupă dulcea ţara mea!\n\nTu ai poate-o sorioară\nCe te cheamă ne-ncetat;\nIar eu am o drăguşoară\nCe în lacrimi am lăsat.\n\nÎnsă tu ai aripioare,\nPoţi te-ntoarce când vei vrea,\nIar eu gem în închisoare\nDupă mândruliţa mea!\n\nZboară, pasăre curată!\nŞi te-ntoarnă-n ţara ta:\nIar eu, floare aruncată\nPe alt ţărm, mă voi usca!|2845
Magda Isanos|Cerul acela|Cerul acela fără de grabă căzu\nși mirosi albastru lângă mine,\nla ceasul trist când stelele luceau\ncum cupele pe jumătate pline.\n\nCa ochii obosiți de vis, așa\nse desfăceau astralele pleoape,\nși tulbure, ca-n fundul unei ape,\ncocorii nopții, ultimii, treceau.\n\nEra hotar și liniște-n hotare\nde s-auzea cum florile trosnesc,\nca niște-aripi de înger care cresc\ndeparte,-n mari grădini neștiutoare.|3419
Adrian Păunescu|Dacă tu ai dispărea|Dacă tu ai dispărea\nÎntr-o noapte oarecare,\nDulcea mea, amara mea,\nAş pleca nebun pe mare.\n\nCu un sac întreg de lut\nŞi-o spinare de nuiele,\nSă te fac de la-nceput\nCu puterea mâinii mele.\n\nLucru lung şi monoton\nSă te înviez, femeie,\nEu, bolnav Pygmalion,\nHai şi umblă, Galatee!\n\nDacă tu ai dispărea,\nFi-ţi-ar moartea numai viaţă,\nDulcea mea, amara mea,\nAş pleca în ţări de gheaţă.\n\nSă te fac din ţurţuri reci,\nSă te-mbrac în promoroacă\nŞi apoi să poţi să pleci\nOrişiunde o să-ţi placă...\n\nDe-ai cădea, într-adevăr,\nÎn momentul marii frângeri,\nAş veni la tine-n cer\nSă te recompun din îngeri.\n\nŞi pe urmă aş pleca,\nUmilit şi iluzoriu,\nUnde este casa mea,\nO mansardă-n purgatoriu.\n\nDacă tu ai dispărea\nŞi din râsu-mi, şi din plânsu-mi,\nTe-aş găsi în sinea mea,\nTe-aş zidi din mine însumi!|2228
Alexandru Macedonski|Rondelul uriașului|Monstruos se-ntinde-oraşul.\nViciul joacă-n el pe brânci.\nAre\ncase, lanţ de stânci.\nDracii-n toate şi-au\nlocaşul.\nRânjitor pândeşte-apaşul,\nFloarea\nmlaştinii adânci,\nMonstruos se-ntinde-oraşul.\nViciul\njoacă-n el pe brânci.\nDe cum n-ai ce să\nmănânci,\nFace-ndată pe trufaşul,\nŞi-n mocirlă\ndându-ţi brânci,\nEl rămâne uriaşul.\nMonstruos\nse-ntinde-oraşul.|160
Mihai Eminescu|Dragostea de puiculiță|Dragostea de puiculiță\nCa gușa de porumbiță,\nCu gurița mititea,\nCu gropițe lângă ea,\nCu zâmbirea ei cu haz,\nCu gropițe în obraz\nȘi cu dragostea în ochi\nDe mă tem să n-o deochi.\nNoaptea când te-nchipuiesc\nÎmi vine să-nnebunesc,\nIară ziua aș lua\nLumea-n cap de boala ta.|1136
Mircea Demetriade|Sonuri și culori|Alb, A; E, gri; I, roșu, un cer de asfințire \nAlbastru, O, imensul în lacuri oglindit, \nU, mugetul furtunii și-al crimei colț vădit, \nAlcovul criptei negre, lugubră prohodire.\n\nA, rază săgetată de astru-n rătăcire \nCând zorile în boabe de rouă s-au topit \nCăzând pe flori, pe iarbă, pe lanu-ngălbenit; \nA, verbul peste ape născând eterne fire.\n\nE, gândul meu de sceptic, simbol saturnian, \nI, sânge și incendii, fășii învăpăiate, \nDin trâmbițe vestind-o virila libertate.\n\nO, freamătul de coarde, un mit din Ossian, \nCiocniri de pietre scumpe, murmur eolian \nPe harpele albastre de îngeri înstrunate.|1266
George Bacovia|Alean|E-n zori, e frig de toamnă,\nȘi cât cu ochii vezi\nSe-ncolăcește fumul,\nȘi-i pâclă prin livezi.\n\nRăsună, trist, de glasuri\nCâmpiile pustii, -\nȘi pocnet lung, și chiot\nS-aude-n deal la vii.\n\nC-un zmeu copiii aleargă,\nCopil, ca ei, te vezi,\nȘi plângi...și-i frig de toamnă...\nȘi-i pâclă prin livezi.|2891
Mihai Eminescu|Culeasă|"Când aş şti că mi-ai veni \n Cărăruşa ţi-aş plivi\n Şi de iarbă şi de nalbă\n Să vii, dragă, mai degrabă.\n Dar cărarea neplivită, \n Vai, nu-ţi este îngrădită, \nNici cu pari, nici cu nuiele, \n Numai cu cuvinte grele. \n\nPublicată în Revista-""Cele Trei Crișuri"" în Anul- 1936"|1110
Lucian Blaga|Asfinţit marin|Piere în jocul luminilor\nsaltul de-amurg al delfinilor.\n\nValul acopere numele\nscrise-n nisipuri, şi urmele.\n\nSoarele, lacrima Domnului,\ncade în mările somnului.\n\nZiua se curmă, şi veştile.\nUmbra măreşte poveştile.\n\nSteaua te-atinge cu genele.\nMult tălmăceşti toate semnele.\n\nAh, pentru tine sunt largile\nvremi? Pentru tine catargele?\n\nO, aventura, şi apele!\nInimă, strânge pleoapele!|970
Ion Minulescu|Primăvară inutilă|"Sufocată de viaţa cu program\nŞi de-acelaşi ""va urma"" cotidian\nAl savanţilor cu barbă, cu şoşoni şi ochelari -\nPedagogi şi profesori octogenari\nDe algebră, geografie şi pian -\nPrimăvara\nA izbit cu pumnu-n geam\nŞi-a fugit din pension\nDe la ""Notre-Dame de Sion"".\n\nI-am citit isprava-n calendar\nŞi-am pornit îndată după ea\nS-o-ntâlnesc în Cişmigiu\nSau la Şosea,\nCum făceam alt'dată-n fiecare an,\nCând eram şi eu ca ea - un licean\nCu frecvenţa cursurilor pe... trotuar...\n\nDar de data asta, nu ştiu cum,\nN-am dat nici măcar de urma ei pe drum...\nPoate n-am mai cunoscut-o eu...\nPoate drumul ei şi drumul meu\nS-au schimbat de mult,\nŞi-acum\nNu mai fac acelaşi drum...\n\nSau pe drumul de la Ateneu\nPână la Şosea\nŞi hipodrom\nPrimăvara n-a-ntâlnit în capitală nici un om\nSă-i ureze ca pe vremuri ""bun sosit"".\n\nŞi probabil că de ciudă în oglindă s-a privit,\nŞi-a dat seama c-a visat,\nC-a spart geamul doar în vis\nŞi că visul evadării n-a fost vis adevărat!...\n\nPrimăvară, primăvară,\nInutila mea fecioară,\nNu cumva te-ai sinucis?..."|3186
Adrian Păunescu|Copaci fără pădure|Spune-mi, pădure cu frunza rară,\nUnde-i iubirea de astă-vară?\nNu ştie iarna să se îndure\nDe noi, copacii fără pădure.\n\nÎn povestea copacilor goi,\nScârțâind într-o singură ușă,\nEste vorba de noi amândoi,\nEste vorba de foc și cenușă.\n\nDoi copaci fără frunze pe drum\nDupă cum îi priveste înaltul,\nDoi copaci prin sărutul de scrum\nAplecându-se unul spre altul.\n\nToata vara a fost numai foc\nȘi-au fost stele în nopți fără stele\nȘi prin toamna șederii pe loc\nCade ultima frunză spre ele.\n\nÎn zadar către tine întind\nNiște crengi ce-mi fuseseră brațe,\nAlte uși se aud scârțâind\nde tomnatecul vânt să se-agațe.\n\n\nNu mai suntem decât doi copaci,\nVor veni tăietori să ne tundă,\nVor lua crengi toți copiii săraci\nPentru flacăra lor muribundă.\n\nȘi chiar dacă mă vei mai iubi\nPeste crivățul iernii ce vine,\nFără brațe, cu ochii pustii,\nN-am să am ce întinde spre tine.\n\nSpune-mi, pădure cu frunza rară,\nUnde-i iubirea de astă vară?\nNu știe iarna să se îndure\nDe noi, copacii fără pădure.\n\n(Front fără învingători, 1995)|2213
Adrian Păunescu|Carnaval|Cea mai mare surpriză,\ncel mai mare șoc,\nnebunia serii,\npunctul culminant\nal balului nostru mascat\nîn care\nnimeni\nn-a mai cunoscut pe nimemi,\na fost acela în care\ncineva\na avut ideea genială\nsă apărem cu toții\ncu fețele noastre reale.\n\nA trebuit să ne mascăm\ndin nou\nca să ne mai putem\nrecunoaște\nși să ne dăm\nbună ziua.|2193
Lucian Blaga|Biblică|Amiaza e dreaptă. Liniștea se rotunjește albastră.\nZboruri spre ceruri cresc.\nGlasuri se irosesc. Ființe se opresc.\nVițelul în trupul vacii îngenunchează\nca-ntr-o biserică.\n\nMaică Precistă, tu umbli și astăzi râzând\npe cărări cu jocuri de apă pentru broaște țestoase.\nÎntre ierburi înalte și goale\ncopilul ți-l dezbraci\nși-l înveți să stea în picioare.\nCând e prea rău\nîl adormi cu zeamă de maci.\n\nPentru tine lumea e o pecete\npusă pe-o taină și mai mare,\nde aceea mintea nu ți-o muncești\ncu nimic.\nÎn casă lângă blidarul cu smalțuri rare\nîn fiecare zi păzești cu răbdare\nsomnul marelui prunc.\nA mustrare clipind\nte superi doar\ncând îngerii trântesc prea tare ușile\nvenind sau ieșind.\n\n1926\n\nlui Ioan Breazu|3294
Panait Cerna|Triumf|În dimineţi frumoase ca visul de-altă vreme\nTot lanul e un zâmbet zglobiu şi fericit,\nIar muncitoru-i vesel că-a izbutit să cheme\nO auroră nouă dintr-un pământ trudit.\nTrudit dar bun, cosaşul o împarte tuturora,\nŞi rumene copile se-ntrec doinind la strâns-\n\nCa spicele din holdă ar vrea să-ncingă hora,\nDar cântecul le-ndeamnă la muncă - şi la plâns...\nAcum e jalnic cântul, apasă ca o ceată,\nAcum solemn şi vesel de parcă-n el s-adună\nFăgăduinţi de pace şi dragostea de viaţă\nA celor ce-o să vie p-o lume mult mai bună.\n\nMuncind din greu, cosaşul bronzat de vânt şi soare\nE-nstrăinat de patimi şi de necazuri mici -\nVictorioasa muncă, în veci mântuitoare\nA devenit Orfeul infernului de-aici.\nBa va supune totul şi viaţa va fi lină...\nSenin şi blând ca zeul la care se închină\n\nCosaşul o-nţelege - o ştiu şi trubadurii -\nVorbeşte-n clipe rare şi vocea lui blajină\nSe pierde absorbită în liniştea naturii,\n...Dar iată-n depărtare Domnica lui, frumoasa!\n\nRomânul stă din lucru şi râde fericit\nIar la picioare-n iarbă îi scânteiază coasa\nŞi pare de departe un fulger îmblânzit.|3808
Adrian Păunescu|Casa dragostei, vândută|Mai trec prin locul unde ne-am iubit,\nDe parcă o chemare mă absoarbe,\nDar, pe la cenușii ferestre oarbe,\nVăd urme dintr-un giulgiu zdrențuit.\n\nPe geamuri, floarea gerului se-ncruntă,\nUleiul ars, pe scări s-a și întins.\nDeodată, peste tot s-a pus pe nins,\nParc-ar lucra la voalul tău de nuntă.\n\nSă știi că mă repară vestea proastă,\nDe când dezastrul nu mai e incert,\nNu te mai cert, și-ncep să te și iert,\nAud c-ai să ajungi ce-ai vrut, nevastă.\n\nNu mai apari, iubito, la fereastră,\nVândut mă simt și eu, cu casa noastră.\n\n(Liber să sufăr, 2003)|4417
Nichita Stănescu|A se fi|Mie mi se poate da numai\nceea ce pot uita.\n\nSunt chinuit de zei\npentru că ei nu-mi încredinţează\npropria-mi suferinţă, - ci\nlipsa ei, cunoscând că am avut-o,\nadică.\n\nUitarea ei, neaducerea chiriaşă\nde aminte\na locurilor\nşi a timpurilor frumoase\ndin mine şi de pe mine...\nSunt apăsat de amintirea\nfaptului că am uitat!\n\nMâine mi se va spune:\nieri ai omorât un zeu!\nVoi fi, da, ghilotinat\npentru o crimă de care\nnu-mi aduc aminte.\n\nAh, moarte, eşti gluma cinică\na zeilor\ncare dau să mănânce ambrozie\nde-aldelor mine\ncare sunt de la inimă în jos\nchiar ambrozie.\n\n... Sare din mine, liniştindu-mă,\nlipsa mea de martori de rău şi de bine,\nînţelegerea scurtă,\na razei, a piramidei, a ierbii\nsau a crimei\npe care am desigur făcut-o\nşi am uitat-o.\n\n-Eşti?\n-Mă sunt!\n\nA se fi, sufletul,\nîmi apare se fiind.\nA fi e fără de suflet.|1296
Tudor Arghezi|Cântec de adormit Mitzura|Doamne, fă-i bordei în soare,\nÎntr-un colț de țară veche,\nNu mai nalt decât o floare\nȘi îngust cât o ureche.\n\nȘi-n pridvor, un ochi de apă\nCu o luntre cât chibritul,\nCa-n crâmpeiul ei să-ncapă\nCerul tău și nesfârșitul.\n\nDă-i un fluture blajin\nȘi o broască de smarald\nȘi-n pădurea de pelin\nFă să-i stea bordeiul cald.\n\nȘi mai dă-i, Doamne, vopsele\nȘi hârtie chinezească,\nPentru ca, mânjind cu ele,\nSlava ta s-o smângălească.\n\nȘi când totul va fi gata\nS-o muta la ea și tata.|4117
Veronica Micle|Și cum s-a stins…|Și cum s-a stins fără de veste\nAmorul cel nemărginit\nDe-ți pare că e o poveste\nCe alții ţi-ar fi povestit.\n\nȘi cum mereu în cale lungă\nTrec norii peste mări şi ţări,\nAstfel simţirile s-alungă\nŞi moare dragostea de ieri.\n\nȘi vecinic altă e simţirea\nÎn sân de oameni muritori,\nSchimbată e întreagă firea\nDin ceas în ceas până ce mori.\n\nIată de ce gândind la tine\nNu plâng c-amorul tău s-a stins,\nCăci astăzi, ştiu atât de bine\nCă dorul care te-a cuprins,\n\nSe va sfârşi, fără de urmă,\nS-a stinge ca şi cel dintâi,\nIar moartea patimile curmă\nŞi-o biată pulbere rămâi.|2063
Ilarie Voronca|Temnița de fum|Pace în inima voastră. În pura\nOră oprită cu-o nălucă-n casă\nRotiri prin veșnicia ca o axă\nCu-oceanele, ca vorbe umplând gura.\n\nE ziua pe ochi trasă ca o cască\nȘi limpezi stele-acoperind făptura\nVești despre-o umbră. Dragostea sau ura\nDin care o slovă nouă va să nască.\n\nTârât în larg. Ce bărci mă vor aduce\nSpre stâncile de var ca o chemare\nȘi-apoi spre alte stânci? Spre ce răscruce\n\nMulțimi schimbate-n năvi? Și-un cort. O mare\nSpre cer, un fum, cu Insula să urce\nȘi-n carte-nchisă această arătare.|3052
Magda Isanos|Blestem|Sunt mii de ani de când ne-am întâlnit,\nși-am pus vânatul nostru la un loc,\nși-n grota, după ce-am aprins un foc-\nlegându-ne tovarași, ne-am iubit.\n\nMi-i glasul tău așa de cunoscut,\nși-n ochii tăi e-un soare de demult\n(de care-ți amintești că ne-am temut\nși ne-nchinam la dânsul). Când te-ascult,\n\nstrăveche bucurie crește-n mine,\nși parcă toate-au fost, dar le-am uitat\nși mi le-aduc aminte lângă tine.\nEu și pe-atuncea-n tine-am căutat\n\niubire, și-am găsit numai durere;\nsunt mii de ani și pentru totdeauna\ne blestemul, de n-au avut putere\natâtea nopți din noi să facă una.|3413
Radu Gyr|Ştiu că sunt lut|Ştiu că sunt lut, dar nu ştiu cine\nmi-a pus în piept albine stranii,\nsă-mi scoata mir din mărăcine,\ndin bălării, împărtăşanii.\n\nMinunea mea se-ntâmplă vie\ndin mofturi mici şi biete fleacuri...\nUn colţ de-al meu e-o-mpărăţie,\no zi de-a mea răsfrânge veacuri.\n\nDe nu strâng mările in braţe,\nprin câte-o baltă tot dereticş\nşi gheara mea tot stă să-nhaţe\ndin orice taină câte-un petic.\nŞi dacă-ncălecat pe-o rază\nea nu mă urcă-n cer, incalte\nde-o şchioapă-n aer tot cutează\npeste coteţe să mă salte.|1819
Mihai Eminescu|Phylosophia copilei|Glasul plăcerei dulce iubit\nCheamă gândirea pe a mea frunte,\nCe zboară tainic ca și o luntre\nÎn oceanu-i nemărginit.\n\nStelele toate angeli îi par,\nAngeli cu aripi strălucitoare,\nA căror inimi tremurătoare\nCandele d-aur nouă mi-apar.\n\nFalnică-i pare legea Creării,\nLumi ce de focuri în lumi înot,\nCandeli aprinse lui Zebaot,\nCe ard topirei și renvierei.\n\nDar mai puternic, mai nalt, mai dulce\nÎi pare legea de a iubi,\nFără ea nu e de a trăi,\nFără ea omul ca stins se duce.\n\nDe-aceea nu voi ca eu să fiu\nPală idee-a Dumnezeirei,\nȘotă copilă a nesimțirei,\nFoc mort ce pare a arde viu.\n\nCi voi să-mi caut pe-ntinsa lume\nO frunte albă să o dezmierd\nȘi-n ea gândirea mea să o pierd,\nCum pierde-un čco pribeagul nume.\n\nSă-ncunun capul unui iubit\nCu vise d-aur în rai țesute,\nPână ce ginii necunoscute\nMi-ar rumpe lanțul d-a fi trăit.|1202
Nicolae Labiş|Am fost om in loc de doi|Am fost om in loc de doi\nSi m-au mincat tot nevoi !\nAm fost om in loc de trei\nSi m-au mancat dusmaii !\nAm fost om in loc de patru\nSi m-o cotlonit pacatul.\nAm fost om in loc de cinci\nS-am umblat numa-n opinci !\nCu ciubote n-am umblat\nNici cand m-am insurat !\nCu opinci de porc neras,\nDoamne, multe am mai tras !|1622
Elena Farago|Un apostol nebun cântă|Stați liniștiți și-n tihnă sorbiți-vă paharul,\nNu vă sfiiți de mine că nu vă cer nimic, —\nAm douăzeci de veacuri ce stau să-mi dea dinarul\nȘi v-am intrat în casă doar să vă cânt un pic…\n\nSunt cocoșat și firav că prea mi-i plin samarul\nȘi-s douăzeci de veacuri de când îl tot ridic, —\nȘi mâinile mi-s arse că eu adun tot jarul\nCe arde-n ochii celor ce-n vatră n-au un pic…\nȘi mi-s răniți grumazii că-i tot mai greu samarul\nDe câte pâini sunt lipsă în foamea ce-o ridic\nDin ochii celor care li-i veșnic gol paharul,\nDin ochii celor care pe masă n-au nimic,\nDin ochii celor care zadarnic suflă jarul\nAltarului ce arde pe vanul mucenic…\n\nStați liniștiți și-n tihnă sorbiți-vă paharul,\nNu vă sfiiți de mine că nu vă cer nimic, —\nSunt douăzeci de veacuri ce stau să-mi dea dinarul,\nCând voi turna din ceruri tot focul ce-l ridic\nDin ochii celor care nu-și au pe vatră jarul…\n\n… Nu vă speriați de mine că nu vă fac nimic!…\n\nSunt cel chemat să fie jertfelnicul, sunt harul\nCe o naște-un zeu din jarul ce a ars un mucenic\nCând toți și-or coace pâinea și și-or umplea paharul…\n\n… Stați liniștiți la masă că nu vă cer nimic, —\nSunt douăzeci de veacuri ce stau să-mi dea dinarul\nȘi v-am intrat în casă doar să vă cânt un pic…|561
Radu Stanca|Toast|Ridic acest pahar pentru iubire\nŞi-l beau, dintr-o suflare, pân-la fund;\nSunt încărcat de-atâta strălucire,\nCă văd prin mine ca-ntr-un râu profund.\n\nVăd mâlul de demult cum se depune\nŞi apa limpezindu-se treptat\nDupă ce trece, cu vâltori nebune,\nDe şapte pietre-n care am sângerat.\n\nA fost o colosală frământare\nPână-am putut, prin porţile de fier,\nSă ies la câmpul mângâiat de soare\nŞi presărat cu petece de cer.\n\nDe-aceea-n noaptea caldă şi-nstelată\nRidic paharul meu ca să-l ciocnesc\nCu-această lume nouă, minunată,\nÎn care-nvăţ din nou ca să iubesc...\n\nScăpat de rana mea dintodeauna,\nAbia acum când matca de nisip\nMi-o desenează argintie luna\nÎmi pot privi adevăratul chip.\n\nAbia acum, cuprins de strălucire,\nPot la mâjirea zilei să închin\nPentru prieteni şi pentru iubire\nAcest pahar de frumuseţe plin!|1865
Adrian Păunescu|Suportabila veşnicie|"Ce nu e boală, este moarte,\nCe nu-i aici, nu-i nicăieri\nNu doar vecia ne desparte\nCi fumegînda zi de ieri.\n\nNoi rezistăm în veşnicie\nPentru că ştim că e mereu\nViaţa ni-i grea ţie şi mie,\nCu zilele ne e mai greu.\n\nAdrian Păunescu\n(""Manifest pentru mileniul trei"", 1984)"|4601
Zorica Laţcu|Colind|Lerui, Doamne Ler,\nDin inaltul Cer,\nCerne Maica, cerne,\nFulgi moi i-asterne,\nNimeni sa nu-i vada\nUrma prin zapada,\nSa nu se cunoasca\nCe fiu va sa nasca.\n\nLerui, Doamne, Ler,\nDin inaltul Cer,\nCoboara, coboara,\nPreasfanta Fecioara;\nDar pe unde merge\nUrma i se sterge,\nTaina din vecie\nNimeni sa n-o stie.\n\nLerui, Doamne, Ler,\nDin inaltul Cer,\nIntra-n staul, iata\nMaica Preacurata\nIn staul de vite,\nPe paie strunjite,\nSa nu se cunoasca\nCe fiu va sa nasca.\n\nLerui, Doamne, Ler,\nDin inaltul Cer,\nCerne luna, cerne,\nRaze albe-asterne,\nLumina cereasca\nDin iesle sa creasca,\nRazele-n zapada\nIngeri sa le vada,\nDin inaltul Cer.\nLerui, Doamne, Ler!...|4350
Radu Gyr|Inscripţie pe o fereastră|Flamand de lume, nesatul de cer,\nfereastra grea, stau ceasuri langa tine,\ncu brate'ntinse catre tot ce vine,\ncu ochii'n lacrimi, catre cate pier.\n\nIn zori, cand te deschizi spre infinit,\nfereastra, parca aripi ti-ai deschide\nsi parcã-ai vrea sa zbori spre tari toride,\nducandu-ma, pe aripi rastignit.\n\nIar in amurg, cand joaca departari\nin geamul tau insangerat de soare,\nca aripi mari ce n'au putut zboare,\nte'nchizi ranita, peste renuntari.\n\n(Inchisoarea Aiud)|1776
Radu D. Rosetti|Bunicii|Albiți de vreme și necazuri,\nLa gura sobei, povestesc.\n- Știi tu când pentru prima oară\nȚi-am spus atunci că te iubesc?\n-O, da, zâmbește blând bătrâna,\nȘi eu ți-am dat, spre amintire,\nDin părul meu, o buclă de-aur,\nCa semn de vecinică iubire.\n- O țiu,moșneagul îi răspunde.\nȘi printre foile-nvechite,\nȘuvița de-aur i-o arată,\nSimbol de zile fericite.\nPlângând ca doi copii, alături,\nS-au sărutat pe frunte, dulce.\nTârziu de tot, în acea seară,\nS-au dus bătrânii să se culce.|1716
Ion Minulescu|Cântecul nebunului|Ei sunt cuminţi...\nEu sunt nebun...\nDar cum Eu sunt ce-am fost mereu -\nPoate că cel cuminte-s Eu -\nDeşi de câte ori le-o spun,\nEu pentru Ei... sunt tot nebun...\n\nEu mă urăsc că nu-s ca Ei...\nEu îi iubesc că nu-s ca Mine...\nEi beau\nŞi mint fără ruşine -\nŞi-n ochii prietenilor mei\nTrec drept nebun... că nu-s ca Ei...\nLor nu le place-amanta Mea...\nMie nu-mi place-amanta Lor...\nEi văd cu ochii tuturor\nFemeia...\nEu n-o pot vedea\nDecât cu-ai mei -\nAmanata Mea...\n\nDar cum din Ei toţi numai Eu\nNu sunt ca Ei,\nAm să mă duc\nDe voia mea la balamuc -\nŞi fiindcă nu-mi va părea rău,\nCumintele voi fi tot Eu!...|3133
Adrian Păunescu|Elegia unui număr militar|"Câtă luptă e în frunză, câtă moarte e-n copac,\nUite că se face noapte, mă consum şi plâng şi tac,\nDe-aş putea să trec în toate, ca un abur vegetal,\nSă fiu creanga ce ornează capul tânărului cal.\n\nAm fost om şi sunt un număr, de nici eu nu mă mai ştiu\nDe sunt plus sau de sunt minus, de sunt mort sau de sunt viu,\nAm intrat în socoteala nu ştiu cărui proiectant,\nCare face mori de oase ce produc numai neant.\n\nFoaie verde care cade, foaie verde care-a fost,\nEram om și sunt un număr, fără nici un fel de rost,\nNu mă ştiu pe mine însumi, nu mai ştiu nimic, nimic,\nŞi, probabil, asta-i soarta fiecărui număr mic.\n\nFrunza cade în computer, noi cu ea cădem şi noi,\nDe la plus pînă la minus pleacă numere-n război,\nPleacă numere în moarte, pleacă moartea pe pământ,\nFoaie verde frunză moartă, foaie verde arbor frânt.\n\nAm pretenţii numeroase, vreau să fiu cine sunt eu\nŞi mi-e bine, tot atâta cât mi-e rău şi cât mi-e greu,\nDaţi-mi frunza, să m-acopăr, creangă vie să devin,\nAgăţată moale-n coama armăsarului divin.\n\nRisipiți-mi fostul nume, într-o urnă în mormânt,\nCine-am fost nu mai contează, nu contează cine sunt,\nElegia unui număr, lângă ruga unui pom,\nE mai grea ca elegia, prin cuvânt, a unui om.\n\nFoaie verde, foaie tristă, foaie număr, foaie tot,\nPădurarii trec pe-aicea şi nimic nu mă socot,\nAdunare şi scădere, înmulţiri şi împărţiri,\nObosite-mi sunt de-acestea nervii de nervuri subţiri.\n\nAm să plec, să fiu podoabă, la o nuntă cu noroc,\nPînă când, uscat, voi trece în uitare şi în foc.\n\n""Criticului Eugen Simion, arhitect al noii generaţii\nliterare""\nVol. ""Locuri comune""\nEditura Albatros 1986"|4460
Nichita Stănescu|Nod 29|Ce faci acolo, m-a-ntrebat Daimonul meu pe mine\nce faci tu acolo?\nCapcane, nu vezi, eu fac capcane!\nLațuri pregătesc și lanțuri pregătesc,\nnenumărate chei fără de lacăt!\nCe faci acolo?, m-a-ntrebat Daimonul meu pe mine.\nPrecum ți-am zis, eu fac capcane,\npândesc un animal ca să se prindă-n ele!\nPândesc cu cheia mea un lacăt!\nAha, mi-a spus Daimonul, ești vânător, știam.\nNu știi nimica, i-am răspuns,\neu n-am capcană pentru tine!|3620
Gellu Naum|Vălul|Ceilalţi şedeau cu umerii lipiţi de o fereastră\ncu ochi ca nişte cuie înfipte în trupurile noastre\nşi toate cumpenele respirau\ndar într-o bună zi ceva pluti în ei se pârgui acolo\nşi se trăia destul de greu\niar noi eram răsturnătorii\n\natunci acea femeie şedea pe scaunul cel mai înalt şi se uita la mine\ncu tristeţe\nera o recunoaştere vădită printre cele mari şi sfâşiate pe sub văl\nşoaptele ei îmi mângâiau obrajii\ncât de departe se aflau atunci şi vălul şi tristeţea\nde multe ori găsite şi tot la fel uitate\npe iarba liniştită a tăcerii mele.|4666
Ion Minulescu|Rânduri pentru credința mea|Ma-ntreb, ce s-a putut schimba\n In mine\n Si-n credinta mea,\n In care stiu ca n-am schimbat nimic,\n Nici chiar mandria mea de ucenic,\n Pe care si-azi mi-o mai gasesc\n In cele cateva volume\n In care n-am scris decat glume,\n De teama sa nu-mbatranesc!\n Ma-ntreb si nu pot sa-mi raspund\n De ce-n credinta mea m-afund\n Ca luna-n fundul unui lac,\n Cand lacul nu-i decat minciuna\n Cu care ne-amageste luna\n Si stelele, cand se prefac\n In licurici —\n Ganganii mici —\n Pe care noi\n Cand incercam, din lac, sa-i prindem,\n Zadar nic mainile ne-ntindem\n Ca nu gasim in lac decat noroi!\n\n\n Si totusi\n S-a schimbat ceva\n Si-n mine,\n Si-n credinta mea!\n Dar ce anume s-a schimbat\n N-a fost chiar schimb adevarat!\n Nu s-a putut schimba decat\n Minciuna unui vis urat,\n Caci, daca lacul si cu luna\n Raman, la fel, intotdeauna,\n La fel, nu ne-am putut schimba\n Nici eu,\n Nici ea, — credinta mea!|884
Virgil Carianopol|Puritate|Hermina-i doar un pic de viaţă,\nGiuvaer ce dă scântei,\nTrăieşte-n nordul cel de gheaţă\nŞi-i prinsă pentru-argintul ei.\n\nCa s-o vâneze, vânătorii\nGăsesc un golf de gheaţă-n jur\nŞi-i dau cu chinoroz pereţii,\nŞtiind cât ţine ea la pur.\n\nHăitaşi cu glasul ca de fiară,\nÎn aerul vibrând sonor,\nO-mping apoi, strălucitoare,\nPână ce intră-n golful lor.\n\nCu muşchi puternici, temerară,\nCu gheare tari, în teci adânci,\nHermina ar putea să sară,\nSă fugă dincolo de stânci.\n\nDecât să-şi murdărească însă,\nCu negru, albul ei de har,\nS-aşează pe zăpadă strânsă\nŞi-aşteaptă moartea ca pe-un dar.\n\nE datul ei, îi scrie-n soartă,\nSă dea cuvânt la veşnicii:\nMai bine să lucească moartă\nDecât murdară printre vii.|2131
Grigore Alexandrescu|Lisita, rata si gasca|"Spun ca-n vara trecuta o liseta s-o rata,\nAi lebedei de balta consilieri privati,\nSupt presedinta gîstei s-au strîns de dimineata\nPe lac la Cismigiu; acolo invitati\nErau din înalt ordin a hotarî în sfat\nO pricina de stat,\nAdica prin dezbateri adînc sa chibzuiasca\nPentru un peste mare, cu ce sos sa-l gateasca.\nCaci lebada gîtoasa\nVoia sa dea o masa;\nMare le fu gîlceava si lunga convorbirea:\nPrezidentul le zise: ""Fratilor senatori!\nSa lasam chibzuirea,\nPricina, cum sa vede, e foarte delicata,\nSi dup-a mea parere trebuie amînata:\nVeniti mîine în zori.""\nPropunerea aceasta cu toti o aplaudara\nSi pentru-ntîia oara\nPe gîsca laudara\nPentru a ei ideie, apoi se risipira\nSi a doua zi iara l-acelasi loc venira.\nPîn-a doua zi însa stiti ce s-a întîmplat?\nFiind vara si soare si o caldura mare,\nPestele s-a stricat\nSi racii l-a mîncat.\n\nCuvintele-aci scrise sa nu va para glume;\nConsiliuri d-acestea vedem destule-n lume,\nSi la noi mai ales\nSe-ntîmpla foarte des."|2989
Nichita Stănescu|Temă cu variațiuni : Partitura I-a|Acest lac, baltă în creştere, opalină, \nluciu monstruos de nici un fel de alb,\nfără de copac în oglindă,\ndeodată s-a scuturat\nşi a zburat drept în sus \ncu nişte aripi ciudate.\n\nDoamne, ce pasăre o fi dormit în faţa mea\ncând eram cât pe ce\nsă mă înec.|1585
Radu Gyr|Cădem în vorbe|Cădem în vorbe, goi făr-de-veșminte.\nÎn râpa lor ne prăbușim făptura.\nPe povârnișul frazei dați de-a dura,\ncădem din picuri albe în cuvinte.\n\nCădem în vorba dragoste, ca-n zgura\nrămasă după mari incendii sfinte,\nne prăvălim ca-n funduri de morminte\nîn câte-o șoaptă ce ne arse gura.\n\nCădem, cum pică lacrima pe față,\nîn putreda cuvintelor plămadă:\nsilaba vis ori îngăimarea viață...\n\ncădem în vorbe ca-ntr-un vârf de spadă\nsau ca-n spărtura unui bloc de gheață,\nca-n tot ce-i scris nălucilor să cadă.|3841
Demostene Botez|Amiază de vară|Trece soarele prin mine ca prin geam.\nCe mai sunt? Ce mai am?\nCe-am rămas?\nInima îmi bate, mecanic, ca un ceas.\n\nCâte veacuri oare au trecut\nDe când stau în soare, fără gând?\nOare-s eu acela de la început\nCe-a rămas aicea, ezitând?\n\nSau lumina asta de la soare,\nScânteind în ochi, ca pe izvoare,\nMă petrece înspre negre locuri,\nDesfăcând în clipe albe veacuri.\n\nPrin tăcerea cea de foc a după-amiezii,\nEu cu ochii-abia deschişi, ca huhurezii,\nVăd cum timpul stă pe loc de mult\nŞi ca pe un vuiet depărtat l-ascult.\n\nViaţa dormitează germinând\nŞi o simt în jur, universală,\nÎntr-o nesfârşită oboseală\nŞi-n absenţa ultimului gând.\n\nŞi rămân şi eu uitat de toate\nŞi de mine însumi, tot uitat,\nRar clipind, cu capul aplecat,\nCa oricare altă vietate.|439
Costache Ioanid|Ce n-ai da tu|CE N-AI DA TU?\n\nCe n-ai da tu in clipa mortii,\nsa ai nadejdea ce-o am eu?\nsa stii ca orice ar fi sa fie,\nnu esti din clipa scrisa tie\ncu Dumnezeu in vesnicie,\ncu Dumnezeu!\nCe n-ai da tu sa poti odata\nintoarce vremea inapoi!\nZadarnic lupti cu valu-n spume!\nzadarnic strangi comori si nume!\nCu pumnii goi plecam din lume,\ncu pumnii goi!\nCe n-ai da tu sa fii ca mine\ncand va veni din Cer ISUS!\nPe cand spre zarile inalte\nzbura-vom toti cei scrisi in Carte,\ntu vei fi dus tot mai departe,\ntu vei fi dus!\nCe n-ai da tu in clipa mortii,\nsa ai destinul ce-l am eu!\nNu-l ai sa dai o lume-ntreaga!\ndar vino, inima pribeaga!\nPrin glasul meu ISUS te roaga,\nprin g;asul meu!\nNu vezi cum vremea se destrama\nsi cat de scurt e-al vietii drum??\nCurand ISUS cu glas de-arama\nne va aduce avant sau teama!\nO, vin acum, ISUS te cheama!\nO, vin acum\n\nAMIN|411
Panait Cerna|Logodna|...Tot aurul luminii îţi cade-n păr, pe faţă...\nApari biruitoare, ca-ntâia dimineaţă —\nO, vis al vieţii mele, ce-o clipă mi-ai zâmbit,\nMergi pururi în lumină, etern sărbătorit!...\nŞi, dacă eu mă-ntunec, uitat, necunoscut,\nAmara deznădejde de a te fi pierdut\nMi-o va-mblânzi credinţa că te voi şti mai bine —\nMai sus, mai fericită decât ai fi cu mine...\n\nAcela ce se leagă tovarăş umbrei tale\nFrumos ca un Adonis ţi-a răsărit în cale.\nAceleaşi sfinte doruri pe amândoi vă-mbie,\nÎn ochii tăi mari, limpezi, râd zori de bucurie —\nŞi eu mă uit pe mine, şi-n gândul meu aş vrea\nSă cresc norocul vostru cu fericirea mea;\nŞi nici un semn iubirea-mi trecutului nu cere —\nDoar inima, nebuna, se sfâşie-n tăcere...\n\nPlecat spre tine, robul, cu inima vrăjită,\nÎţi spune vorbe pline de taină şi ispită;\nIar tu zâmbeşti, ca-n visuri, ş-aprinsă de noroc\nPecetluieşti iubirea-ţi cu gura ta de foc...\n\n...Nu te uita că ochiu-mi se-aprinde peste fire,\nCă sufletu-mi se rupe de-atâta fericire —\nNu te uita: sărută-l, săruta-l înainte —\nSimţire-aş gura morţii pe fruntea mea fierbinte!...|3799
Adrian Păunescu|Bărbatul|"Am dat un telefon la mine acasă,\nAm spus ""Alo!"" și-apoi am așteptat\nȘi mi-a răspuns o voce-aproape groasă,\nO voce sugrumată, de bărbat.\n\nȘi am închis și-am mai format o dată\nȘi-aceeași voce mi-a răspuns, abrupt,\nȘi-n mine ca-ntr-o mină inundată\nCeva s-a luminat și-apoi s-a rupt.\n\nEra băiatul meu, o, Doamne sfinte,\nȘi eu care uitasem că-s bătrân,\nCă am ajuns și eu un biet părinte\nȘi-o amintire, doar, am să rămân.\n\n„Alo, băiatul tatii, masa-i gata?”\nȘi el mi-a zis să vin cât mai curând\nȘi l-am simțit în trupul meu pe tata\nCu o cazma de purpură săpând.\n\nAșa ne îngropăm la noi în oase\nPe-naintașii ce se sting mereu\nȘi încă sun la telefon acasă:\n„Tu, spune-mi ce mai faci, băiatul meu?”"|2172
Veronica Micle|Domnisoarei Elena Theodorini|Lumea toata se intreaba :\nIn frumoasa ta cununa\nPentr-un firisor de iarba\nMai e loc unde sa-l puna?\n\nDar eu stiu ca nu mai este.\nArta, zana vietii tale,\nIsi asterne ca-n poveste\nNumai flori in a ta cale.|2038
Nichita Stănescu|Jupiter conservator|Orice lucru e mai puţin real\ndecât amintirea mea despre el.\nOrice amintire e mai puţin reală\ndecât faptul naşterii.\n\nO, voi strămoşi, tu strălumină,\ngingaşule de ochi, pat de nimic\npentru un somn de nicicând\nal vederii.\n\nCe greu poate să fie cuvântul!\nLocul lui de baştină, ca apa este,\ndar amintirile lui, dar\nsemnul lui, sufletul lui\nrâde, surâde,\npentru că de piatră este\nşi cum bine se ştie\npiatra este\nironică faţă de este.|1443
Ion Minulescu|Celei ce plânge|Tu plângi și-n ochii ce nu mint\nZac două lacrimi încrustate\nCa două pietre nestemate\nÎn doi cercei de-argint...\n\nTu plângi și-n plânsul tău ascult\nTristețea țiterelor sparte\nSpumând în cupele deșarte\nDin vremea de demult.\n\nTu plângi și plânsul tău re-nvie\nSideful clapelor tăcute\nȘi degetele-ntrevăzute\nRisipitoare de-armonie.\n\nTu plângi și-n lacrimile tale\nPlâng preotesele Ninivei\nȘi gesturile primitivei\nÎmbrățișări patriarhale...|3140
Victor Eftimiu|Murim şi noi ...|Cu fiecare dintre cei\nDe care moartea ne desparte,\nMurim şi noi — lăsând o parte\nÎn fiecare dintre ei ...\n\nImagini ... gânduri ... doruri ... vise\nAdorm în stinsele priviri,\nUn cer întreg de amintiri\nÎn pleoapele pe veci închise ...|2101
Ilarie Voronca|Tu sau eu, sau orice|Ziua, distanţa-nchisă în pupilă\nAici, acolo-n amintire iarăşi\nCa două ape întâlnite care-şi\nTopesc oglinzile pe-aceeaşi filă.\n\nUniţi sau dezuniţi. Duşmani. Tovarăşi,\nNu-s eu. Sunt tu. Obrazul de copilă\nE-al meu. Sau nu e. Dragoste e? Milă?\nCa-n orice clipă sieşi altul pară-şi.\n\nM-apropii sau mă depărtez? O tristă\nŞi bucuroasă, laolaltă, voce,\nAcuma e şi nu e. O batistă.\n\nŞi-o iederă de fum suind pe roce\nSau sus pe pisc cât soare mai există\nŞi versu-acesta-i eu sau tu. Sau orice.|787
Nichita Stănescu|Trist căntec de dragoste|Numai viata mea va muri pentru mine-ntr-adevar, candva.\nNumai iarba stie gustul pamantului.\nNumai sangelui meu ii e dor, intr-adevar,\nde inima mea, cand o paraseste.\nAerul e-nalt, tu esti inalta,\ntristetea mea e inalta.\nVine o vreme cand mor caii.\nVine o vreme cand se invechesc masinile.\nVine o vreme cand ploua rece\nsi toate femeile poarta capul tau\nsi rochiile tale.\nVine si o pasare mare, alba.|1591
Adrian Păunescu|Reproș înflorit|Nu știu de ce ești tristă și departe,\nai dispărut și reapari tăcută,\nnebunul A. pe viață și pe moarte\nși fără mâna ta prin cerc se mută.\n\nIubindu-te, îți port o grijă mare,\nla fiecare pas fiind cu tine,\nși fruntea ta în fruntea mea mă doare,\ndurerea ta din stânga mă reține.\n\nVoi transforma în șah absurd ruleta,\nvoi fi tristețea gândurilor tale,\nci uită-te în juru-ți, Margareta,\npionii mei îți înfloresc în cale.\n\niulie 1983|2409
Radu Gyr|Și când eu nu voi mai veni nicicum|Și când eu nu voi mai veni nicicum\ncu pași pe care nimeni nu-i așteaptă,\nci doar cu pași ce nu ating vreo treaptă\nși-abia plutind de-un dureros parfum,\n\nvechi jilțuri ce prin colțuri se deșteaptă\nîmi vor întinde brațe moi de fum\nși ca o foaie-n fiece album\ns-o scutura o floare sau o șoaptă.\n\nVor plânge-n aer pașii selenari,\nbătrânul jilț prin noapte o să geamă.\nÎntr-un portret uitat din ani școlari,\nun licean ce-n vremuri se destramă\nși-o ridica o clipă ochii mari\n\nȘi ochii mei m-or căuta din ramă.|1817
Leonid Dimov|Dostoievskiană|Am văzut cum s-a înecat\nO fetiţă mică, din greşeală.\nEra toamnă. Cerul pudrat\nCu scamă tulbure şi glacială.\n\nRuginiseră ierburile pe mal,\nNici ţipenie în ţinut.\nAtârnau cârpele vertical\nDeparte, pe şlepul neprevăzut.\n\nŞi un hohot de râs s-a auzit\nDe parc-ar fi fost ascuns cineva\nPrin tufişuri de bronz coclit\nÎntinse dincolo de şosea.|940
Lucian Blaga|Încheiere|Frate, o boală învinsă ţi se pare orice carte.\nDar cel ce ţi-a vorbit e în pământ.\nE în apă. E în vânt.\nSau mai departe.\n\nCu foaia această închid porţile şi trag cheile.\nSunt undeva jos sau undeva sus.\nTu stinge-ţi lumânarea şi-ntreabă-te:\ntaina trăită unde s-a dus?\n\nŢi-a mai rămas în urechi vreun cuvânt?\nDe la basmul sângelui spus\nîntoarce-ţi sufletul către perete\nşi lacrima către apus.|3334
George Tutoveanu|Vis alb|Aleargă-mi veșnic înainte,\nS-aprinzi cu flori tăcuta-mi cale,\nVis alb din ceasurile sfinte,\nDe fericire și de jale,\n\nCă-n vraja lumilor eterne\nTot căutându-te mereu,\nNici voi simți cum s-o așterne\nDe veci tăcerea-n jurul meu...|762
Magda Isanos|Flori|Vijelioase flori din pământ aburind,\nCa nişte strigăte cresc, saltă zâmbind.\nCare e vrerea lor gingaşă-n vreme?\nNoaptea-n grădinile mari nu se vor teme?\n\nÎnsă-n mijlocul lor, bolnav de vis,\nochiul lui Dumnezeu şade deschis…\nHaina lui mirosind a ierburi şi cer —\nfără să ştie oraşul de piatră şi fier.\n\nMâinile micilor flori intră-n pământ.\nMorţii când le sărută ştiu dacă-i vânt —\nşi de pe dânsele sorb ploaia şi veştile.\nAstfel, în flori îşi deschid morţii fereştile.|1032
Ioanid Romanescu|Bouarul|Bouarul dacă e bouar\nnu lovește cu capătul gros al bâtei,\npentru că riscă să-și vadă șoldită\nîntreaga turmă\niar la o adică\nnu mai are în ce să sprijine\nspre a-și contempla opera\n\nbouarul dacă e bouar\nnu lovește materia profesiei sale\nnici cu capătul subțire al bâtei,\nși nici măcar nu o împunge din spate,\npentru că-i este milă\n\nbouaul dacă e bouar\nnu-și mână turma ținând bâta pe spinarea\nvreunei dobitoace,\npentru că perspectiva nu înțelege aluzia\nci din contră se vrea scărpinată\n\nbouarul dacă e bouar\nnu-și mână turma nici ținând bâta mereu ridicată\nasupra celei mai afurisite dobitoace,\npentru că oricum frica\ns-a născut odată cu animalul\n\nbouarul dacă e bouar\nmerge înainte\nși dobitoacele se călăresc în turmă\nsă nu-l piardă din ochi.|3060
Radu Gyr|Rondelul unui maidan|Uităm și țurcă și maidan, —\nși haimanaua dulce piere,\ncu coate rupte în cădere,\ncu nas julit de-un bolovan\n\nSfânt joc, sfârșit c-o-ngenunchere\nsau cu-n covrig de-un gologan...\nUităm și țurcă și maidan, —\nși haimanaua dulce piere,\n\nși pier și razele de miere\nce-n orice chică de golan\nspărgeau un pumn de giuvaiere...\nȘi haimanaua dulce piere,\nuităm și țurcă și maidan.|4022
Adrian Păunescu|Scrisori către mama|Să mai vii pe-acasă, mamă,\nSă mai vii de peste moarte,\nUitătorii fii te cheamă\nDe departe, prea departe.\n\nScara podului se frânse,\nScara pivniții e bună,\nPe pereți un fel de plâns e,\nOm cu om nu e-mpreună.\n\nApa din fântână are\nDe la moartea ta încoace\nGust de lacrimă și sare,\nMamă, tata ce mai face?\n\nPrin comuna noastra oarbă\nNu mai vine nicio veste.\nTu, de dincolo de iarbă\nȘtii mai bine ce mai este.\n\nLemnul a-nceput să geamă\nStrâns de fier în trunchiul roții\nDe pământ ești astăzi, mamă,\nDe pământ vom fi cu toții.\n\nAdrian Păunescu\n9 martie 1988|2429
Adrian Păunescu|Minciunile|Dar, hai, să ne spunem minciuni importante,\nDar, hai, să ne spunem minciuni şi mai mici,\nAşa cum amanţii le mint pe amante\nŞi ele îi mint pe pământ, pe aici.\n\nDar, hai, să ne spunem cu patos braşoave,\nDar, hai, să vedem cine minte mai mult,\nAscultă delirul consoanelor grave,\nCum şi eu minciunile tale le-ascult.\n\nE foarte frumoasă, e foarte frumoasă\nMinciuna aceasta pe care mi-o spui,\nAşa că, te rog, şi pe mine mă lasă\nSă palavrăgesc doar ce nu-i, doar ce nu-i.\n\nConcurs de minciuni la echipe şi solo\nŞi ies campioni mincinoşii cei mari,\nDar, dragă Păcală, tu ce faci acolo?\nÎn campionate de ce nu apari?\n\nSe minte cum nu s-a minţit niciodată,\nE multă minciună la noi pe pământ,\nSunt false recursuri şi nu-i judecată,\nBalanţa cea veche-a dreptăţii s-a frânt.\n\nDar, hai, să minţim fără nici o ruşine,\nDar, hai, să minţim în direct şi-n răspăr,\nCă poate prin rău vom ajunge la bine,\nMinciuna supremă va fi adevăr.|4523
Duiliu Zamfirescu|Te-am întrebat|"Te-am întrebat\nUnde'i speranța cea râzătoare;\nTu mi-ai respuns\nCă s'a ascuns.\nTe-am întrebat\n\nUnde'i iubirea cea arzătoare;\nTu mi-ai șoptit\nCă-ar fi murit.\nAcum te'ntreb\nUnde'i mormântul ce le cuprinde\nȘi tu'mi spui drept:\n""Îl port în piept.""\n\n1883"|522
Marin Sorescu|Nişte sunete|Doamne, sufletul meu\nScoate nişte sunete ciudate,\nAi zice nişte trosnituri,\nCa noaptea\nMobila din odaie,\nCând ţi se pare că umblă cineva prin dulap\nSau în tamponul de sugativă\nPoate că într-adevăr\nUmblă cineva şi în mine,\nDoamne,\nDeşi deschizând ochii\nMă îmbărbătez mereu: Cine să fie?\nPoate că luna,\nCare a sărit pe fereastră\nSă mă prade,\nFace să-mi trosnească de fantome\nMobila veche şi cu frumoase încrustaţii\nA visului.|2613
Alexandru Philippide|Glasuri|De unde vin ? De unde se coboara\nIn mine nalucirea lor adanca ?\nVor fi ramas din vremi de-odinioara ?\nSe smulg din vremi neimplinite inca ?\n\nCate taceri s-or fi topit in ele ,\nCa sunt atat de limpezi si de pline !\nFacute-s printre nalte bolti senine ,\nS-alunece pe lungi priviri de stele .\n\nDin stele chiar vor fi venind ! Sau , poate,\nVrun bastinas din alte lumi strabate ,\nCercetator, atat amar de drum\nSi la fereastra mintii mele bate\nCu-o mana stravezie ca de fum . . .\n\nO, glasuri care m-ati ales popas ,\nCand n-oi mai fi si eu decat un glas ,\nMa veti lua pe calea de apoi\nPrin vamile vazduhului cu voi ,\n\nSau ma veti parasi in drum, stingher ,\nUitat, pierdut in vrun strain ungher\nAl cosmosului fara jos si sus ,\nLa fel cu-atatea glasuri ce s-au dus ?|2711
Benjamin Fondane|Muza|Într-un apus de soare veni de mine-aproape;\nÎn ochi filtra azurul și zvon curat de ape\nAvea în glasu-i dulce ca notele de flaut.\nCopil — cercam zadarnic în ochii ei să caut\nNeînțeleasa taină ce mi-ascundea natura;\nO trestie bătută de vânt părea statura,\nCând ea c-un gest șăgalnic îmi potrivi pe gură,\nCercând să suflu-n doină melodică și pură,\nUn flaut peste care neiscusita mână\nCânta călăuzită, în farmecu-i, de zână...\nDe-atunci pe-al zânei flaut trec mâini neinspirate\nȘi-n note port ecouri din zări îndepărtate\nCercând să-ntruchipeze pe clapele sonore\nFrumosul vis din vraja superbei aurore.|263
Radu Gyr|Galaxii|Și timp și spațiu poate vom înfrânge\nși vom culca pe lave-nvinse hăul,\ncu lațe gudurate ca dulăul,\nsau ca ursoaica tăvălită-n sânge.\n\nMai mult scrâșni-va-n carne fierăstrăul\ncunoașterii și-al vrerilor nătânge —\nși-ar fi, în taina ce se tot răsfrânge,\nbarosul: omul, cosmosul, ilăul —\n\nHimenul și-l păstrează doar minunea\ndin noi cu oarbe ceruri nepătrunse,\nîn care dorm tenebra, spurcăciunea,\n\nși Îngerul cu coastele împunse,\nși unde scormonim în van genunea,\nca-n căutări de galaxii ascunse!|3902
Benjamin Fondane|Toca|Te rup din reverie, prietenă și soră,\nființă despletită din somn și auroră,\nbalcon în vis cu bucle de păsări pentru vid.\nÎn mușchii tăi ai cîntec, ureche ca un zid,\nși străluciri de pietre pierdute, ca o mână.\nSe clatină în tine oceanele de lână.\nÎn părul tău din care se împletiră corzi\ns-a mistuit privirea, salină de matrozi\nplecați să se usuce la soarele din tropic.\nCât de departe-ți pare pământul microscopic\nde-aici, de unde omul e-un măscărici urât,\nși-orașul îngenunche cu frunzele pe rât,\nși forța lenevoasă de-a se căta pe sine,\nși moartea adormită cu coatele pe șine,\nc-ai vrea în tine-o sevă să urci cu ochi-nchiși...\nși sângele prea vânăt și aspru, de iriși.|270
Vasile Alecsandri|Sburătorul|"Dragă, dragă sorioară,\nNu ştii cânticul ce spune\nCă prin frunzi când se strecoară\nRaza zilei ce apune,\nSburătorul se aruncă\nLa copila care vine\nSă culeagă fragi în luncă,\nPurtând flori la sân ca tine?\n\nFragii el din poală-i fură\nCu-a sa mână nevăzută,\nŞi pe frunte şi pe gură\nEl o muşcă şi-o sărută.\nSoro, buza-ţi e muşcată!\nFragii, poţi să le duci dorul.\nSpune,-n lunca-ntunecată\nNu-ntâlnişi pe Sburătorul?\n\n""Dragă sorioară, dragă,\nCânticul mai spune încă\nDe-acel duh c-ades se leagă,\nCând e umbra mai adâncă,\nDe copila mândră, albă,\nCe culege viorele,\nPurtând pe ea scumpă salbă,\nScumpă salbă de mărgele.\n\nSalba el râzând i-o strică\nCu-o plăcută dismierdare\nŞi de fieşce mărgică\nLasă-o dulce sărutare.\nPe sân, dragă, eşti muşcată!\nSalba, poţi ca să-i duci dorul.\nSpune,-n lunca-ntunecată\nNu-ntâlnişi pe Sburătorul?""\n\nAstfel vesel pe-o cărare\nGlumeau gingaşele fete.\nIar în luncă sta la zare\nDoi voinici cu negre plete,\nŞi, cântând în poieniţă,\nAninau cu veselie\nUnu-o salbă-n chinguliţă,\nAltul flori la pălărie."|2002
Nichita Stănescu|Cu prietenii vorbind de Stelaru|Ca şi cum am putea să bem\no frunză de umbră\nun iepure de urechi\no ureche de auz...\n\nCa şi cum \nne-am căsători\ncu un vis visat de altul.\nCa şi cum am dormi altcândva.|1392
Nichita Stănescu|Arta poeziei|Haide şi nu te mai uita,\nnu te mai uita decât când cade,\ncând cade îngerul, atâta.\nHaide, nu te mai uita tu în jos!\nUită-te la el, uită-te la el,\nîngerul căzând, iar nu la balta de sânge\ncea de la sfârşitul zborului.|1339
Nicolae Labiş|Subiect de bocet|Morți din gropile comune,\nFără nume ori cu nume,\nMorți de glonț ori de cărbune\nRisipiți în lut și-n lume,\nPentru ce ieșiți afară\nȘi-mi șoptiți în astă-seară\nJalea voastră-atât de-amară\nFără nume ori cu nume?\n\nArmele-auziți cum tună\nDin adâncuri de genune\nDe-mi cântați ca o furtună\nMarșul vostru fără strune\nȘi-mi strigați să las deoparte\nReveriile deșarte,\nCă-i primejdie de moarte,\nMorți în gropile comune?\n\nStați cuminți sub calde hume\nÎnecați în somnuri bune,\nSpre război de foc și ciume\nNorii n-or să se răzbune,\nNu dăm voie. Nu se poate,\nSunt atât de-mbelsugate\nChinurile îndurate!\nMorți de glonț ori de cărbune\nRisipiți în lut și-n lume.|1666
Cincinat Pavelescu|Flori risipite|Plin de focul tinereții\nA pornit-o călătorul,\nÎn seninul dimineții,\nSă-și găsească-n largul vieții\nViitorul!\n\nInima-i era curată,\nFața fragedă și plină,\nȘi spre zarea depărtată\nS-a-ndrumat cu ochi ce-noată\nÎn lumină!\n\nMama-i dase, ca o zână,\nUn buchet de flori de vară,\nȘi cu florile în mână\nS-a tot dus pe drumuri până\nCătre seară!\n\nDe-ntâlnea în cale fete\nPalide sau zâmbitoare,\nIubitoare sau șirete,\nLe prindea la toate-n plete\nCâte-o floare.\n\nÎi spusese la plecare\nBiata-i mamă ce plângea:\nDrumu-i lung și viața-i mare,\nDin buchet la orișicare\nSă nu dea!\n\nDar, pe drum, el dase sfatul\nȘi dojana ei uitărei\nȘi-mpărțea mereu băiatul\nFlori și flori pe sărutatul\nFiecărei!\n\nȘi, cum seara se lăsase,\nRăsărind văzu din ceața\nCe-asfințitu-nsângerase,\nPe iubita ce-o visase\nToată viața!\n\nȘi buchetul, călătorul,\nScuturat când i-l aduse,\nÎn amurgul ce căzuse,\nPricepu risipitorul\nCe pierduse!|338
Gellu Naum|Certitudinea eruptivă|Legat de toate aceste insistente fantome\nde somnambulica ta plimbare prin mine\nprin mijlocul crăpat al retinei\nprin rochiile care mușcă cu foamea cea mai grea\nprin geamantanele mele pline cu apă\nprin marginea de aluminium a gurei\n\nEram acolo și podurile se întindeau peste mine\neram acolo și plantele nu mă mai vedeau\nplantele care înconjuraseră piața\nîn nemaipomenita lor foame carnivoră\nplantele care sugrumau statuile și mângâiau trecătorii\nmușcându-le brațele sau smulgându-le părul\nacești trecători goi ca niște pahare cu apă\nacești trecători ca niște suliți\n\nTe căutam în vitrine în mijlocul focului\nunde tăcerea era mai amplă mai clară\nte căutam pretutindeni te căutam în apa cea mai adâncă\nte căutam în cea mai compactă și mai sigură noapte\nte căutam agresiv cu coloana vertebrală în arcuri\ncu oasele răspândite în colțurile cele mai nebănuite\nte căutam ca un câine ca un șacal\nte căutam pe toate fețele în toate mișcările\nîn aquarium printre miile de statui\ndupă cele mai negre voaluri sau în magazine\nîn panopticumuri printre meduze\n\nTe căutam ca o sapă ca un vampir\nte căutam mișcându-mă cu cea mai teribilă încetineală\ncu degetele aprinse ferindu-mi fruntea\nferindu-mi pieptul de ceară ferindu-mi cerceii\nte căutam delirând pe un perete sau într-o lampă\nte căutam în nervurile oricărei mănuși\nîn orice sârmă în orice pasăre\nte căutam între firele de nisip între melci\ncu halucinanta mea pălărie de lup|4650
Tristan Tzara|Țară vede alb|mayei chrusecz\n\naurul orelor 10 a frânt moartea\n\nars fereastra în lut și aur\nsepară binele de apă în pătrate de piele\nși peștele alert prins cu un bold\n\nprăjește ochi aurii de insectă\neu sunt vibrația rea a căldurii\nîn bătaia inimii striate\n\noasele sunt de asemenea linguri\npentru sufletul tău\ndar noi am reconstrui\nverde răsunător sub porțelan\nsomn în craniu\n\nși urmărește micii oameni în vocala lor\nretează-i cu trenul clopotul sună\nși urmărește micii oameni în vocala lor\nmicul foc în potir\nși urmărește micii oameni în vocala lor\nși urmărește micii micii oameni în vocala lor|4107
Mihai Eminescu|O, te-nsenină, întuneric rece...|O, te-nsenină, întuneric rece\nAl vremei. Înflorește-n neagra-ți\nSpeluncă umedă ca ebenul cel topit,\nFă ca să strălucească pe-acea cale\nCe duce-n vecinicie toate-acele\nFiințe nevăzute, cari sunt,\nDeși trec nesimțite, ca și vremea\nCe vremuiește-adânc în tot ce e.\nSă văd trecând în haină cuvenite\nAcele gânduri, ce-atunci când apar\nNemuritoare par, pentru c-apoi\nNici să nu știi cum de au dispărut.\nDin mintea secolilor lungi, greoi —\nCa și când n-ar fi fost. Câte ființe\nAr trebui să treacă pe-a ta cale:\nUnele mândre, țanțoșe, regale,\nCu-ncoronată frunte — îmbrăcate\nÎn purpură; altele dulci, cu ochii\nMoi, mari, albaștri... albe ca și crinul,\nMișcând a lor corp voluptos, ce-nvită\nMai aruncând priviri de muritoare,\nMai căutând iubire, ca sirene;\nUnele-nchipuite, alte tâmpe,\nUnele aspre, altele duioase,\nToate cerând brevet la nemurire\nȘi toate strecurându-se cu toate astea\nPe calea care duce la orașul\nUitării, îngropat de vecinicie.\nDar deasupra-astei mulțimi pestrițe\nDe gânduri trecătoare, vezi departe\nMunții de vecinici gânduri ridicând\nA lor trufașă frunte către cer:\nCu nepăsare ei privesc la toate\nEfemeridele ce trec în vale\nCântând, vuind, certându-se și toate\nAspirând la un lucru care-n veci\nNu poate fi a lor — eternitatea.|1193
Ştefan Octavian Iosif|Așteptare|Plouă și te-aștept acasă…\nCum aud un pas, tresar —\nAh! mă tem să nu-mi rămână\nAșteptarea în zadar!\n\nZăbovește-n altă parte\nDragul meu, de nu mai vine?\nOri s-a rătăcit prin noapte?\nRoibul știe drumul bine…\n\nLas' să plouă! Tu, iubite,\nNumai tu să-mi vii acasă —\nȚi-oi zvânta obrajii umezi\nCu năframa de mătasă!|1874
Vasile Alecsandri|Pe mare|Ah! viaţa pentru mine,\nScump înger! fără tine\nNu are nici un bine,\nNu are nici un dar.\nÎn cer fie lumină,\nSau nori, sau noapte lină,\nSufletul meu suspină,\nSuspină cu amar!\n\nOricare nălucire\nL-a omului simţire\nAduce-nsufleţire\nCu glasu-i încântat,\nSe pierde-n neagra ceaţă\nCe-ntunecă-a mea viaţă\nŞi glasu-i se îngheaţă\nDe mine depărtat.\n\nAcum cerul zâmbeşte,\nNatura-ntinereşte\nŞi tot care trăieşte\nSe simte fericit;\nDar mie ceru-mi pare\nCuprins de-ntunecare;\nVăd lumea-n întristare\nCa sufletu-mi cernit!\n\nZadarnic cat plăcere,\nZadarnic mângâiere,\nS-alin a mea durere,\nSă curm al meu suspin.\nTrecuta fericire\nIzvor e de jelire,\nŞi dulcea-i suvenire\nHrăneşte jalea-n sân!\n\nO, valuri mari de spume!\nPurtaţi-mă prin lume\nCa frunza fără nume\nCe o plutiţi uşor,\nŞi m-aruncaţi din mare\nPierdut, fără suflare,\nPe malul cu uitare\nAdâncului Bosfor!|4269
George Topîrceanu|Romanţă autumnală|"Ploaia tristă şi banală,\nPloaia obsedantă,\nPloaia\nCare pastişează clima de pe Alpi\nŞi Himalaia,\nPloaia cade verticală din cerescul alambic\nŞi sfidează pacienţa trecătorilor:\nPic-pic...\nCu vedenii de umbrele ce se-nchid\nŞi se deschid,\nResemnat primeşti în faţă proiectile de lichid.\nCând şi când, pe pălărie\nSimţi un ropot de cascadă, —\nCântă streşinile toate...\nIar în jurul tău, pe stradă,\nE-o obsesie galantă de picioare şi frou-frou,\nDe dantele,\nDe jupoane\nŞi ciorapi de la ""Bon-Goût""...\n\nDe trei zile\nFirmamentul desfăşoară peste noi\nO imensă zdreanţă udă cu largi pete de noroi.\nPe mizeria terestră a foburgului umil\nDe trei zile cerul varsă lacrimi mari\nDe crocodil... Plouă!\nPlouă ca-n Parisul lui Verlaine...\nDin loc în loc,\nTe insultă modestia unor ghete fără toc.\nMai departe,\nCând coboară din cupeul ei grăbită,\nPână sus zăreşti dessous-ul unei doamne\nDin elită, —\nIar pe strada animată ca la cinematograf\nPloaia zugrăveşte-n aer sârme lungi de telegraf.\n\n(parodie la romanțele lui Ion Minulescu)"|733
Lucian Blaga|Stelelor|C-o mare de îndemnuri şi de oarbe năzuinţi\nîn mine\nmă-nchin luminii voastre, stelelor\nşi flăcări de-adorare\nîmi ard în ochi, ca-n nişte candele de jertfă.\nFiori ce vin din ţara voastră îmi sărută\ncu buze reci de gheaţă trupul.\nşi-nmărmurit vă-ntreb:\nspre care lumi vă duceţi şi spre ce abisuri?\nPribeag cum sunt,\nmă simt azi cel mai singuratic suflet,\nşi străbătut de-avânt alerg, dar nu ştiu - unde.\nUn singur rând mi-e rază şi putere:\no, stelelor nici voi n-aveţi\nîn drumul vostru nici o ţintă,\ndar poate tocmai de aceea cuceriţi nemărginirea.|3388
Radu Gyr|Înțelepciunea|Credeam că-mi ești o cârjă de vlădică,\nînaltă, dreaptă foarte și semeață,\nși, sprijinit în ea, să calc prin viață,\nneclătinat de cumpănă sau frică.\n\nPăreai să-mi fii un bulgăre de gheață\nori de cleștar — medalie unică —\npe care nici un cutremur nu mi-o strică,\nnici n-o topește vipia răzleață...\n\nci văd, gemând, cum cârja se-nconvoaie\nși bulgărele-n pasărea săracă\nse schimbă, pârjolit pe jerăgaie.\n\nToiagul mi se frânge ca o cracă\nși tot cleștarul meu e vâlvătaie,\nneliniștea-ndoielii rug să-mi facă.|3918
Adrian Păunescu|Fărâme de concert|Aștepți un semn, dar nu-l vei mai primi,\nNu-mi mai găsesc nici ultimele semne,\nAfară, dacă nu mă-nșel, e zi,\nSă nu mai pui în foc cărbuni și lemne.\n\nNici n-ai să crezi, dar vreau aici să-ngheț\nȘi lemnele să cadă peste mine,\nIstoric, vinovat și fără preț,\nSfidând un semn ce veșnic nu mai vine.\n\nN-am să te chem și nici n-am să te iert,\nPlecarea ta prin țurțuri voi privi-o\nReascultând fărâme de concert\nÎn care am s-aud numai: Adio.\n\n2 februarie 1986\n\n(Locuri comune, 1986)|4469
Adrian Păunescu|Tată de țărână|Ființe și morminte se îngână\nhei, tată bun și pătimit mereu,\nte strâng la pieptul meu și simt țărână\nși tu ești singurul pământ al meu.\n\nȘi, uneori, îmi este dor de tine,\nși-ți văd paltonul într-un șifonier\nși plângi pământ atunci când nu ți-e bine\nși ochii tăi într-o fântână pier.\n\nCând ai plecat, puternicul meu tată,\neram convins că moartea nu te-a frânt\nși că ai să te-ntorci, măcar odată,\nsă mă înveți ce este sub pământ.\n\nȘi-acum te strâng la piept și ești țărână,\nun mort bătrân, cu morții tuturor,\nși ai un catalog de oase-n mână,\ne satul tău de fost învățător.\n\nDeasupra florile se iau la harță,\nde sărbători, în cimitir e fum,\niar tu, în școala moartă de sub scoarță,\nne chemi dintr-o recreație și-acum.\n\nDintr-un mormânt de var răsare luna,\nhei, tată, dumitale mă închin,\nînvățătorul meu pe totdeauna,\npământul meu, mormântul meu. Amin.\n\n(Nemuritor la zidul morții, 2001)|4605
Adrian Păunescu|Nicăieri, de pretutindeni|"Nesomn barbar, în plină remuşcare,\nmă simt cumplit de singur şi bătrân,\ndin toată viaţa mea de strigăt straşnic\nun fel de vocalize mai îngân.\n\nLumina îmi incendiază ochii,\nîn ornic se aude-un alt prăpăd\nşi, dacă-i orice dramă pe ecrane,\neu tot pe tine-n ele te revăd.\n\nTe împrumută mintea mea bolnavă\nromanelor pe care le parcurg,\nte mai salvez de ştirile urâte,\ndeşi te scap din braţe, în amurg.\n\nE numai amintirea ta în toate,\nnesomnului barbar îi sunt fidel,\nte întristez la mine-n gând cu voia,\nte-amestec în dezastre fel de fel.\n\nAbia acum, când te-am pierdut pe viaţă\nşi fără tine simt că nu mai pot,\nmă laud c-am aflat măsura-ntreagă\na unei mari iubiri de idiot.\n\nŞi totuşi, nu veni din depărtarea\nîn care-ai dispărut definitiv,\ne mult mai bine-aşa, pentru legendă,\neu, mort, pe tine, moartă, te cultiv.\n\nAi înţeles o logică profundă\nde care n-aveam parte zi de zi\nnoi ne-am iubit atât, că şi sub iarbă,\nscheletele ni se vor contopi.\n\nNu mai veni! Dispari fără de urmă!\nReintră-n mlaştini, poartă-te urât!\nNu-mi da nici dreptul de-a rosti adio,\nci lasă-mi gustul unui vis şi-atât.\n\nAdrian Păunescu\n(""Meserie mizerabilă sufletul"", 2000)"|4534
Gellu Naum|Alunecarea lumilor|Azi sunt în mare formă mi-am ros fruntea de zid\no tanti s-a lovit cu sârmă Dormea la soare pe dărâmături\nhabar n-avea de numerele care tună pe deasupra noastră\n\ncerul s-a deplasat dar nu-i nimic\npune-ţi inelul şi eşarfa străvezie\nhai să mâncăm o îngheţată verde cu beţişorul ăla bun\npe când afară se petrece alunecarea lumilor|2510
Alexandru Macedonski|Buchetul|Era un cer umplut de soare\nCând ţi-am adus într-un buchet\nIubirea mea mistuitoare\nŞi-al inimei adânc secret.\nBuchetu-a fost a mea junie,\nŞi dacă astăzi s-a uscat,\nTu poate nu l-ai sărutat,\nMaria mea, Marie.\n\nDe veci ne-a despărţit destinul,\nO ştii şi tu, o ştiu şi eu,\nDar când iubirea e ca vinul,\nSă te dezbeţi e greu - e greu.\nÎn orele de revenire,\nDacă mai ţii minte-acel buchet,\nGândeşte-te şi la poet,\nMaria mea, Marie.|117
Radu Gyr|Baladă pentru miez de noapte|Trei inşi beau, noaptea, într-un han.\nFumegă, lampa, în tavan.\nVânt nordic, urlă-n bărăgan!\n\nŞi unu-a zis cu glas sticlos:\nMi-e visul viermuit în os\nCazi, mâna putredă, în jos!\nAltul gemu scrâsnit din dinţi:\nIubito, azi pe cine-alinti?\nIubito, azi pe cine minţi?\nŞi cel de-al treilea tăcea.\nObraji de lut, frunte de stea..\nZguduie vânt în gergevea!\n\nCu ochii vineţi de venin, privea-n paharul încă plin.\nCe-arăţi în fund, pahar cu vin?.\nGemu întâiul:\nMâine chiar să-ţi colcăi viermii, leş murdar.\nFii muşuroi şi furnicar!\n\nIar celălalt:\nChiar mâine-n zori voi fi un scrânciob pentru ciori.\nSă ţipe corbi croncănitori\n\nDar cel de-al treilea tăcea\nObraji de lut, frunte de stea.\nPrivea paharul şi nu bea.\nŞi ei i-au zis:\nTu nu blestemi,\nnu bei şi moartea nu ţi-o chemi.\nTu, ochi, nu plângi, tu, piept, nu gemi.\nCând noi vom coace stârvuri grele, vei trece troienit de stele, iubind, cântând, visând sub ele!\n\nŞi ei au plâns şi au gemut, dar el a râs şi a tăcut, a râs de ei şi n-a băut\nîn zori s-au împărţit apoi\npe trei poteci, spre zarişti noi.\nSă sune vânt, să bată ploi!|1737
Ion Minulescu|Nocturnă|Ce cap de Rege-Saltimbanc părea azi-noapte luna!\nUn negru nor, ce desemna pe cer o spadă de Toledo,\nMânat de vânt, s-apropia\nDe slatimbancul de râdea...\nDar Regele-aștepta furtuna\nCa și Polonius, tăcut și nemișcat după perdea...\n\nO spadă-ntinsă amenința regatul stelelor etern -\nȘi totuși, Regele râdea...\nRâdea voios,\nDeși spre cer,\nÎnvinse, stelele piereau -\nPiereau ca cei îngenuncheați\nÎn fața celor ce nu iartă,\nCa luptătorii dezarmați,\nPe care-nvingătorii-i poartă\nDe-a lungul țărilor supuse\nPrin sânge,\nFoc\nȘi fier!...\n\n- Ia seama, Sire!\nRegii sunt supuși scelorași ursite,\nCa și soldații morți în lupte pentru capriciul unui Rege.\n\n- Ia seama, Sire,\nCântărește-ți necântăritele cuvinte,\nPrivește-n jurul tău soldații\nCe mor\nȘi nu-ți pot înțelege\nNici nebunia,\nNici plăcerea...\nÎn glasul morților învață sentința care nu te minte,\nCă Regii sunt, ca și soldații, supuși acelorași ursite...\nȘi curță-i, Sire, dacă vrei!...\n\nDar Regele privea spre ei.\nNepăsător,\nPrivea spre stele, cum le stingea pe rând furtuna\n\nCe cap de Rege-Saltimbanc părea azi-noapte luna!...|3168
Nichita Stănescu|Cântec de primăvară|Desigur, primăvara mi-a ţâşnit din tâmple.\nDe umbre, umerii îmi şiroiesc, tăcut, \nprea bine mi-e şi nu mă mai pot rumpe\nde aerul rotund ce m-a-ncăput.\n\nE-ntâia oară când rămân fără de viaţă, \nde primăvară-ncercuit cu frânghii, \npână miresmele îmi dau un pumn în faţă, \ntrezindu-mă, le-adulmec şi le mângâi.\n\nŞi mor a doua oară, când îmi taie chipul\npala de raze atârnând de crengi\nşi iar mi se roteşte-n păsări timpul, \ncând pasul tău răsună pe sub crengi.\n\nCu văzu-nchis, simt cum îmi bat peste sprâncene\nimaginile tale, clinchetând.\nMor sacadat şi reînviu din vreme-n vreme, \nde-otrava morţii sufletu-mi eliberând.\n\nO, primăvara flăcări roşii-nalţă.\nPe rugul lor mi-e sufletul întins\npână miresmele îmi dau un pumn în faţă, \nşi mă trezesc, şi-nving şi sunt învins.|1373
Dimitrie Bolintineanu|Odă|O, Doamne, cu tron d-aur, cu fulgerul în mână,\nCe locuieşti în cer,\nAruncă o privire pe patria română,\nP-aceste dulci popoare ce în durere pier!\nŞi tu, Marie dulce cu coama aurită,\nCu ochii lăcrimaţi!\nOh! faceţi o minune popoarelor iubită!\nDin trista lor cădere românii înălţaţi!\nLa voi e cu putinţă tot ce la oameni pare\nNeputincios şi greu,\nCăci niciodată omul prin slaba-i cugetare\nNu va ghici natura-ţi, putere, Dumnezeu!\nDar tu, ce-nalţi un munte când trebuinţa cere,\nAl zilei imperatór!\nÎnalţă şi gândirea românului ce piere,\nLumină al lor suflet în noaptea cea de dor!|479
Mihail Săulescu|Cuiburile|Şi când se vor întoarce cocoarele plecate,\n- Căci primăvara sfântă o să ne vie iară,\nAtâtea cuiburi calde, în urma lor lăsate,\nLe-or regăsi tot astfel cum le-au clădit în vară?\n\nO! cine ştie, poate de-atâtea vremuri grele\nNimic la primăvară n'o rămânea din ele,\nDin cuiburile calde, ce le doreau sburând, \nCocoarele venite de peste mări şi ţări \nŞi-aduse de departe de-al lor nostalgic gând \nÎn legănarea dulce a veşnicei sperări. \nŞi n'or găsi nimica din ce-au lăsat odată,\n- Şi vor găsi atâta: speranţa spulberată...\n\nS'or apuca atuncea să le clădească iară, \nPe vechile lor locuri din fiecare vară, \nŞi fără să le pese că altă iarnă, poate, \nPorni-va să dărâme iar cuiburile toate!\n- Căci ele or să vină mereu, din depărtări,\nÎn piept cu-aceleaşi doruri, cu-aceleaşi dulci sperări,\nCă într'un timp, odată, puterea vor afla \nCa să clădească cuibul ce nu va mai cădea.|1242
Zorica Laţcu|Sonet|Ne-am pomenit in plina primavara:\nDin cer lumina picura, ca mierea,\nCoboara peste campuri tamaierea\nDin ruga cald-a vantului de seara.\nDin clopote de floare, Invierea\nRasuna-n zvonuri de mireasma rara\nSi pasarile toate se-mbatara\nDe cantece, mai dulci ca mangaierea.\nIn leagan alb de ramuri inflorite,\nVa creste rodul plin de desfatare,\nCi-n suflet, gheturile nu-s topite\nSi tot mai urla vantul de pierzare,\nDin patimi, peste duhuri pustiite.\n...\nIn van sta, Doamne, Jertfa pe altare?\nMaica fericita\nAi vrea sa-l aibi o clipa pentru Tine,\nSi L-ai luat pe fiul sfant la san,\nUsor L-ai dus in camp, sa doarma-n fan,\nIar Tu-n genunchi veghezi intre sulfine.\nAs vrea sa stiu, ce dragoste-i mai tare\nIn ochii tai de Maica fericita?\nTe uiti la Prunc cu fata-nvaluita\nDe-atata foc de multa inchinare!\nDar buzele, cu floarea lor cereasca,\nPar ca soptesc cuvintele de-alint,\nCu sunet de clestar, cu viers de-argint,\nCum numai mame stiu sa le sopteasca.\nAsa cum stai plecata peste Dansul,\nIn veghea ta, uimita de minune,\nLasi mainile sub val sa se-mpreune\nSi genele sa ti le ude plansul.\nIn gandul meu lumina ta rasare\nSi preamaresc pe vechiul iconar,\nCare-a stiut, primind din ceruri har,\nSa nu dezlege taina ta cea mare.|4373
Ion Luca Caragiale|Da... nebun!|Despreţuiesc onori, avere;\nDe slavă m-am hrănit destul!\nAlt orizont privirea-mi cere:\nDe-aşa nimicuri sunt sătul!\n\nSă nu-mi azvârle-atotputinţii\nNici o favoare… Nu! n-o vreu!\nAm o comoară-n fundul minţii;\nDe-ajuns îmi sunt acuma eu!\n\nTrec astăzi ignorat prin lume,\nDar, trainic, las în viitor\nUn semn, o glorie, unnume\nAcestui imbecil popor!\n\nSă linguşesc telurici patemi?\nReptilă eu?… Prea mândru sunt!…\nApollo calea demnă-arate-mi\nPe-acest tâmpit, senil pământ.\n\nMulţime brută şi ingrată!\nCu-a mea cântare nu putui\nÎn viaţă-mi să te mişc o dată…\nŞi-odat'… o să-mi ridici statui.\n\n„A! eşti nebun!” mi-au zis mişeii.\n„Da, sunt nebun!” răspuns-am eu…\nCa voi strigau şi fariseii\nCrucificând un Dumnezeu!\n\nTenebre fără fund mă-nghită,\nDe-oi face din divina harfă\nO palidă prostituată\nŞi din cântarea mea o marfă!\n\nPe coardele acestei lire,\nVoi întona un cânt sublim:\nPoet sunt! nu voi umilire…\nPoeţii… nu ne umilim!|836
Leonid Dimov|Relicvar|A pătruns un fum nemeritat\nPeste câinele negru cel împăiat\nÎn sala cu nenumărate relicve derizorii.\nVin puișorii! Vin puișorii! Vin puișorii\nAurii de găină, i-auzi ?\nCum ciurliucăie printre cucuruzi\nPe marea tapiserie rurală,\nTulbure, aproape nouă și confidențială,\nAșezată pe peretele din față,\nReprezentând înecarea Lumii Noi în verdeață.\nȘi mai sunt gramofoane, și mai e\nO cutie cu capac de smalț: un cloisonne,\nSingurul obiect funcțional\nPlin cu depozit ancestral\nDe pulbere împărțită-n două:\nO parte mai veche, alta mai nouă.\nDar,\nDeși pare ciudat și rudimentar,\nDacă-ți încordezi auzul mai tare,\nAi să distingi o fanfară sfâșietoare,\nAtât de depărtată,\nAtât de înceată,\nCă scad toate buluc să se secere\nCătre microcosm, printr-un punct de trecere.|3249
Radu Gyr|Piramidă|Severă piramidă de granit,\nam fețe mohorâte și rigide,\nun monstru care tainele-și închide,\nîn cosmică tăcere-ncremenit —\n\nSub soarele pustiilor toride\nîmi arde vârfu-nfipt în infinit\nși, ca un lung și glacial cuțit,\nstrăpunge luna pietrele-mi aride.\n\nSolemn și hâd și rece monument,\nclaustru templu dur de blocuri terne,\neu dorm adânc, acestei lumi absent...\n\nDar, dincolo de somnul ce se-așterne,\nîn greu-mi sarcofag incandescent\nstrăfulgeră podoabele eterne|3977
Costache Conachi|Mă sfârșesc, amar mă doare|Mă sfârșesc, amar mă doare!\nMilă n'am la cine cere,\nToate sânt nesimțitoare,\nToate-mi zic: mori în durere!\nNici vaete, nici suspinuri,\nNici a inimei junghere,\nN'aduc milă, ci tot chinuri...\nToate-mi zic: mori în durere!\nRog oameni, rog cele sfinte,\nCer la milă mângâiere.\nMila nu-i la rugăminte...\nToate-mi zic: mori în durere!\nMoarte strig, moartea nu vine,\nNu vine la cine-o cere.\nToate-s crude cătră mine...\nToate-mi zic: mori în durere!|402
Ion Heliade-Rădulescu|Adio la anul 1832|Numărând ceasurile.\n\nDouăsprezece! Adio, o, an! şi ai trecut!\nTu nu mai vii, întocmai ca umbra ce eu plâng!\nAdio! întru tine nădejdea m-a vândut.\nPomeniri scumpe multe eu întru tine strâng.\n\nAm plâns, am aflat pace, m-am bucurat, gemut,\nUră, dragoste-n tine, prieteşug, duşmani...\nAh! îngerul meu în tine ca tine l-am pierdut!\nTu mi-ai adus atâtea ce nu mi-au adus ani.\n\nAcuma treci! adio! ş-asupră-mi tu ai tras\nPovara ce mă-mpinge unde şi tu te duci.\nO! p-a mea frunte câte cugete rânduri trec!!!\n\nFaptele mele-n tine ca semne au rămas,\nTu le păstrezi, ş-în sânu-ţi ele nu sunt năluci.\nFi-vor bune mai multe, sau relele întrec?!|815
Nichita Stănescu|Temă cu variațiuni : Partea a IV-a|Se subţiase apa ca o lamă de cuţit\nspre dimineaţă ea se ascuţise foarte.\n\nS-a descusut de ţărm şi a zburat în sus\nstrig că vreau să mă înec în lac.\nAh, apă laşă, pasăre şi vârcolac\ncare te duci cu aripe de apă-n sus\ndirect în sus, direct spre sus\nspre foarte sus\nde frică\nşi de spaimă\ncă mă înec în tine.\nCe tristă zburătoare-n înălţime\ncu aripe de apă.|1580
Radu Gyr|Întrebare|Adâncă-i noaptea, orele profunde...\nGemând, spre raftul cărţilor mă-ndrum\nşi-ntreb în şoaptă fiece volum:\n-Tu eşti? Şi cartea fuge şi se-ascunde.\n\nPlângând, întreb portretul ei acum:\n-Tu eşti? Şi nici iubita nu-mi răspunde.\nÎmi umplu cupa,-n vin să mă scufunde,\nîntreb: -Tu eşti? Şi cupa piere-n fum.\n\nŞi-ntreb şi spada mea: -Tu eşti? Şi tace.\nŞi, cum mă prăbuşesc în jilţ, înfrânt,\ndin zid o umbră albă se desface...\n\nMă-ntorc spre ea cu sânge în cuvânt\nşi-n ochii lui Iisus e numai pace.\nÎntreb: -Tu eşti? Şi umbra spune: -Sânt.|1779
Adrian Păunescu|Marea medie|Şi simt în jurul meu un chip de cleşte\nDin care nu mi-e-ngăduit să ies,\nEi mă opresc din ce în ce mai des\nŞi vor să mă înveţe româneşte.\n\nDe obicei, ei nu ştiu pic de carte,\nS-au ridicat din şcoli de ucenici,\nSă fie slugi s-au învăţat de mici,\nTinzând aproape, ei gândesc departe.\n\nNici un avânt în ei nu se mai scoală, Îmbătrânesc ca nişte bieţi ologi,\nDe-un pic de apă dacă vrei să-i rogi,\nEşti mort ca după ultima greşeală.\n\nLehamitea-n principii şi-o îmbracă,\nNimic nu fac de nu-i al lor un strop,\nSunt veşnic circumstanţiali de scop,\nÎmpovărată mintea lor săracă.\n\nEi, mediocrii fără de ruşine,\nÎn sinea lor dezvoltă din nimic\nIdeea unui om mereu mai mic\nȘi-a lumii incapabile de bine.\n\nIdeea lor în veci victorioasă\nS-a răspândit în mediocrii toţi,\nPământu-i plin de leneşi şi de hoţi\nŞi nu ne vom putea întoarce-acasă.\n\nAtâta lume ca şi ei gândeşte\nÎncât cedez acestui tragic lanţ\nŞi-i rog pe amărâţii aroganţi\nSă vină să mă-nveţe româneşte.\n\n\n29 octombrie 1988|2343
Octavian Goga|Răsună toaca...|Răsună toaca de utrină\nÎn pacea unei nopţi târzii\nŞi, rând pe rând, câte-un opaiţ\nS-aprinde-n mutele chilii...\n\nDe glasul ei tresai pe pernă,\nMăicuţă, tu, cu chip frumos,\nŞi-alergi în grabă la altarul\nMântuitorului Hristos...\n\nTe văd în colţul vechi de strană\nCum stai supusă de răstrişti,\nŞi-atâta jale pare scrisă\nÎn ochii tăi curaţi şi trişti...\n\nŞi cum te-nchini în rugăciune,\nEu mă gândesc înduioşat:\nNemilostiva toacă-a nopţii\nCe vis frumos ţi-a tulburat?...|3777
Nichifor Crainic|Trup de fum|Dintr-o pânză străvezie\nDe păianjen vreau să-ţi fac\nUn aerian hamac,\nPlutitoare să te ţie\nÎntre vârfuri de copac.\n\nSomn în leagăn să-ţi prelingă\nGreieruşii câmpeneşti,\nPraf de lună să te ningă,\nMâna mea să nu te-atingă\nSă nu mi-te veştejeşti.\n\nCătre tine doar să suie\nGândul vis şi gândul viu,\nTrup de fum trandafiriu,\nÎntre ce e şi ce nu e\nCă te am — atât să ştiu.|1285
Alexandru Macedonski|Rondelul crinilor|In crini e betia cea rara:\nSunt albi, delicati, subtiratici.-\nPotirele lor au fanatici-\nArgint din a soarelui para.\n\nDesi, când atinsi sunt de vara,\nMor palcuri sau mor singuratici,\nIn crini e betia cea rara:\nSunt albi, delicati, subtiratici.\n\nIn moartele vremi, mă-mbatara,\nCând fragezi, si primavarateci,\nIn ei mă sorbira, extatici,\nSi pe aripi de rai mă purtara\nIn crini e betia cea rara.|2680
Virgil Carianopol|Flăcări|Sunt flacară, sunt jar, sunt pară, \nMerg printre oameni luminând.\nSunt ca o stea ce străluceşte, \nDar nimeni nu mă vede-arzând.\n\nArd ca un codru ce nu piere\nSub flăcările ce-l încing, \nUn codru care arde-ntr-una\nDar flacarile nu-l ating.\n\nŞi ard, şi ard, aşa de-a rândul, \nCa mii şi mii de stele.\nÎi luminez pe cei din preajmă\nArzându-mi visurile mele.\n\nŞtiu, se va stinge crud odată\nAceastă flacără, stindard\nDa-mi pare rău că se va stinge\nFiindca trăiesc numai cât ard...|2125
Veronica Micle|Pe ceruri ...|Pe ceruri luna se iveste\nEu o privesc cu ochi uimit,\nIar gandul meu te urmareste\nIn drumu-n care te-ai oprit.\n\nDrumet esti tu, ca ea pribeaga\nE viata si ce-n lume sunt,\nAbia o clipa de ne leaga\nIubirea de acest pamant.\n\nPe tine si pe mandra luna\nAs vrea din mers sa va opresc\nSi in extaz ca o nebuna\nUn veac intreg sa va privesc.|2055
Cincinat Pavelescu|Săracul și stelele|Un sărac privea la stele\nCum te uiţi la un tezaur\nŞi zicea: Oh, ce de aur\nDoarme-n ele!\n\nŞi, pe când murim de foame,\nGoi, nemernici şi uitaţi,\nVoi zăceţi cu ochiul numai\nLa bogaţi.\n\nD-aia strig, pe frigul ăsta,\nHai! Ciocniţi-vă-ntre voi!\nSă mai plouă niţel aur\nŞi pe noi!|375
Elena Farago|Uitare|Iubiri din alte vremi, năluce,\nȘi doruri ce m-ați amăgit,\nCu-ntreg amarul fericirii, —\nPlecați din sufletu-mi trudit!\n\nDin cuibul înghețat de-acuma,\nSărmane rândunici, în zbor,\nFugiți, mânate de nădejdea \nUnui sălaș mai priitor…\n\nÎn ceața zilelor mocnite\nSe sting trecutele simțiri; —\nȘi trandafirii din tufișuri,\nȘi spinii de pe trandafiri,\n\nS-au dus, — și, precum vine noaptea\nPe urma orișicărei veri,\nPe urmă-le'mi veni uitarea\nEa, cea din urmă din dureri…\n\nȘi cade-atât de greu pe toate, —\nCa-n tihna vagilor gândiri,\nNu voi mai ști măcar ce-nseamnă\nSuspinul unei amintiri!…|560
Iulia Haşdeu|Cimitirul.|CIMITIRUL\n\nÎmi place de el, acest cimitir sărac,\nCare sunt martori revoltați,i noștri zburda.\nÎți amintești acele vremuri de până acum\nUnde făceam școala debusolați?\nCînd ne-a plăcut să stăm pe o piatră.\n\nPentru a ne spune secretele noastre infantine:\nȘi ne-a plăcut să stăm la tristul cimitir.\nEl a vrut la acest monument negru,\nLa aceasta biserica din ochii noștri încă e frumoasă,\nCare la timp a servit ca o capelă\n\nPentru a călugări o mănăstirea antică.\nSub un chiparos de multe ori rătăcesc,\nUmbra lor a fost mereu proaspătă și nouă,\nȘi ne-a plăcut monumentul întunecat.\nÎncă văd volumul abandonat,\n\nMarmura unde am fost în căutarea de a o sparge\nO lege pierdută, că a trebuit să plîngem bine\nOdată, un nume al unei femei recoltate,\nCa o floare, de moarte încăpăţînată.\nCine râde de relele pe care le face.\n\nEu,o văd,ca un mormîntul abandonat.\nȘi mai văd sub salcia de plîns\nRazant un front de ramuri se lasă;\nCopacul, acoperit cu stele albe\nCînd s-a venit aprilie, luna florilor;\n\nSalcia, răspîndindu-și al său miros,\nȘi cerul a devenit un buchet pervertit\nCine va sta sub, salcie plângând.\nCă el a fugit ca un vis efemer\nFericirea noastră, în trecutul îndepărtat.\n\nCine poate ști cînd se oprește destinul\nCare adună în vechiul nostru cimitir.\nInimile noastre ce s-au despărțit de mult timp pe pămînt,\nCînd picura în noi, dimineață fericită.\nCare a fugit ca un vis efemer!\n\nTradusă și adaptată de către-Radu Dan Alexandru|3240
Alexandru Philippide|Voci ale vechilor poeți|Voci ale vechilor poeți, mai clare\nDecât sclipirea stelelor pe cer\nÎn nopți de ger,\nDe mult v-aud venind din depărtare\nPână-n ascunsul inimii ungher.\n\nOdată-n munți văzui un om de ceață;\nPășea din pisc în pisc, gigant subtil,\nUn nou Schlemihl\nDintr-un tărâm de dincolo de viață,\nAjuns aici într-un ciudat exil.\n\nDar eu, deprins cu visuri și vedenii,\nApropiam în gând pâclosul ins,\nDin cer desprins,\nDe vocile ce străbătând milenii\nFoc lung din ev în ev au tot aprins.|2728
Radu Stanca|Frunzele (Elegie de toamnă)|Nu mă-ntreba nimic în noaptea asta,\nNici cât e ceasul, nici ce gânduri am.\nMai bine lasă-mă să-nchid fereastra,\nSă nu văd frunzele cum cad din ram...\n\nFă focul şi preumblă-te prin casă\nFără să spui nimic, niciun cuvânt...\nVreau să mă simt la tine ca acasă,\nSă nu simt frunzele cum zboară-n vânt...\n\nÎnvăluită-n straie de culcare\nAşază-mi-te-alăturea c-un ghem,\nŞi deapănă mereu, fără-ncetare,\nSă n-aud frunzele, sub paşi, cum gem...\n\nFereşte-mă în preajma ta, de vasta\nUrgie-a toamnei care bântuie...\nŞi nu mă întreba în noaptea asta\nDe ce mă înspăimântă frunzele...|1849
Costache Ioanid|E dimineaţă|E dimineaţă...\nIsuse blând,\nspre Cer se-nalţă\nîntâiul gând.\n\nCu prima rază\nTe regăsesc.\nTe ştiu de pază\nşi-Ţi mulţumesc.\n\nE dimineaţă!\nIubit Isus,\nsomnul mă-nvaţă\nsă fiu supus.\n\nŞi iar sub soare\ncând mă trezesc,\nmă uit în zare\nşi-Ţi mulţumesc.\n\nŞi-odată-n viaţă\nmă voi trezi\nprivind în faţă\neterna zi...\n\nSalvat prin cruce\nprin har ceresc,\nIsuse dulce,\nÎţi mulţumesc!\n\nAMIN|2790
Tudor Arghezi|Miracol|Așezați la gura sobii\n( Soba-i soarele pătrat )\nDă-mi, pămîntule cu bobii,\nDupă cum ne-am mai jucat.\n\nCulcă-te tu și visează,\nEu te scormon și te ar,\nȘi-o să vezi, pe la nămiază,\nCă nu-i jocul în zadar.\n\nLasă-ți, cum îmi place mie,\nSomnul greu pe seama mea,\nPun un bob și-mi dai o mie.\nDormi și nu te deștepta.\n\nTe-oi trezi eu, bunăoară,\nDupă sacii de la moară.\nNici eu știu, nici tu cunoști,\nȘi-o să rîdem ca doi proști.|4180
Ion Minulescu|Pelerinii morţii|E cârciuma plină de oameni străini —\nDe oameni tăcuţi ce vin de departe,\nDe unde ei singuri să spună nu ştiu...\n\nDe unde veniţi, pelerini?\nDin care cetate cu porţile sparte\nDin care pustiu?...\nDe unde veniţi, pelerini?\n\nDe unde veniţi cu sandalele rupte,\nCu hainele zdrenţe şi feţele supte,\nŞi albe, de parcă\nVă temeţi ca pumnul de care fugiţi\nSă nu vă ajungă şi iar să vă-ntoarcă\nÎn ţara în care n-aţi vrut să trăiţi?...\nCu ochii albaştri, ca-albastrul senini,\nDe unde veniţi, pelerini?...\n\nEi tac...\nSă răspundă niciunul nu vrea;\nIar cârciuma pare o criptă,\nŞi-n ea\nTăcuţii străini, cu sandalele rupte,\nCu hainele zdrenţe şi feţele supte,\nCu braţele goale şi umerii goi,\nÎşi trec de la unul la altul paharul,\nŞi-n flacăra scurtă ce-o scapără-amnarul\nPar nişte strigoi...\n\n— Hei!... Mute fiinţe,\nBizari pelerini,\nCu ochii albaştri, ca-albastrul senini,\nSpre care cetate pornirăţi — armată\nDe oameni cu cranii şi mâini de schelete,\nCu feţele albe ca albul perete\nŞi gura-ncleştată?\n\nEi tac...\nSă răspundă niciunul nu vrea...\nPe cer o lumină s-aprinde, şi-o stea\nCoboară şi-n sute de stele se-mparte...\n\nŞi-n clipa aceea, tăcuţii strigoi\nSe scoală grămadă, ca-n ziua de-apoi,\nŞi pleacă cu toţi mai departe...|881
Eusebiu Camilar|Primăvara|"Cu nourii tristețea prelungă se pierdu.\nS-au reîntors cocorii și-aștept să vii și tu...\n\nCredeam că vii, cu albul și mătăsosul șal,\nCând vișinul cel tânăr a înflorit pe deal!\n\nCu brațele întinse visam și așteptam...\nS-a auzit deodatã un ciripit la geam!\n\nÎnmărmurit, la ușă am stat, am stat s-ascult:\nVenise rândunica la cuibul de demult.\n\nOriunde rămurișul cel zvelt se alinta,\nVedeam cum se alintă în mers statura ta...\n\nÎnaltă iarba lină mi-o perindam prin mâni,\nCâmpia mângâind-o pe unduiri de sâni...\n\nNicicând, nălucă albă, nu pot sã te cuprind!\nSuspin și azi, zadarnic, câmpia mângâind.\n\nDin volumul ""Poezii"", 1964"|2879
Adrian Păunescu|Nuntă și parastas|Vremea-n calendare se încruntă,\nNici o clipă nu ne-a mai rămas,\nTe-am chemat la propria ta nuntă\nȘi-ai ajuns la propriul parastas.\n\nNobila ta mamă e căruntă,\nTatăl are-n inimă un ceas,\nTe-am chemat la propria ta nuntă\nȘi-ai fugit la propriul parastas.\n\nDin măreață, te-ai făcut măruntă\nȘi-n copilărie te-ai retras,\nTe-am chemat la propria ta nuntă\nȘi-ai rămas la propriul parastas.\n\nCinic, pregătirile de nuntă\nPot servi, acum, la parastas.\n\n29 ianuarie 2003\n(Din doi în doi, 2003)|4544
Alecu Donici|Adevarul sau cucosul de la moara|Cucosul, stiti prea bine, ca are însusire\n De a ne da de stire\n Prefacerile zilei s-a timpului schimbari.\n El, far-a se supune\n La reguli si cercari, \n Când adevarul spune, \n E ca un fabulist;\n Iar când arata timpul e cam naturalist.\n Stiu dar ca la o moara, cucosul prin cântare\n Morarului da veste la vreme de mâncare.\n Însa-ntr-o zi, când moara umbla mereu vuind, \n Si unda zgomotoasa, în roti cu-a sa iutime\n Izbea din înaltime\n În aer spumegând, \n Morarul simtea foame. Deci iese el din moara\n Si vede cum cucosul, sarind pe-o grindisoara, \n În pene se umfla, \n Din gât se încorda, \n S-apoi, cascându-si pliscul, se pare ca cânta.\n Însa a lui cântare, de vuiet mistuita, \n Era neauzita.\n Morarul trist se duse în moara, asteptând\n S-auda mai degraba cucosul sau cântând.\n Asteapta, mai morare, \n C-asa-i si-n lumea mare:\n Când relele naravuri vuiesc neîncetat, \n Atuncea adevarul nu este ascultat.|46
Nichita Stănescu|Tonul|Osul e o bucurie numai atunci când este os al frunţii,\ncând apară iar nu dezbină,\ncum e vertebra alcalină\ndin toiul greu al cărnii şi al nunţii.\nMă voi supune la dezobişnuire de\nfelul meu de-a fi,\ndar nu la părăsire,\nce-o ţine-n dânsul verbul lui a fi.\nM-oi dezobişnui şi eu de trup,\nnascând un Făt-frumos al verbelor,\ncum lupul s-a dezobişnuit de lup,\nde foame.\n\nAm să mă dezobişnuiesc de stelele cerului\ncum apa îngheaţă dezobişnuita de fulgul zăpezii,\nîmi voi lua trupul înfrigurat\nşi da-l-voi eu însumi să mi-l pască iezii.\n\nSă mă dezobişnuiesc să mai fiu om\nmi-a fost dat destul de uşor.\nSă mă dezobişnuiesc să trăiesc\nmi-a trebuit doar o moarte cu omor.\n\nDe lupi mă dezobişnuiesc cel mai greu,\nsunt singuri şi pe zăpadă.\nDesigur, va trebui să mă dezobişnuiesc de singurătate.\nDesigur, va trebui să mă dezobişnuiesc de zăpadă.\n\nÎn rest, vreme trece, vreme vine.|3671
Adrian Păunescu|Dor de Eminescu|Într-o lume relativă\nCe-a făcut şi-a desfăcut,\nEminescu-i remuşcarea\nDorului de absolut.\nDacă unu şi cu unu\nNu mai vor să facă doi,\nEminescu este chipul\nInfinitului din noi.\n\nFără el oricare lucru\nŞi-ar urma cărarea sa,\nFără el chiar steaua noastră\nDintre stele ar cădea.\nPe pământul vechii Dacii\nCând mai mare, când mai mic,\nDacă n-ar fi Eminescu\nViaţa nu ne-ar fi nimic.\n\nEl Moldovei îi e fiul\nŞi Munteniei nepot,\nL-a-nfiat întreg Ardealul,\nEminescu-i peste tot!\nÎntr-o lume relativă\nMai avem un nume sfânt,\nEminescu-i România\nTăinuită în cuvânt.|2249
Nichifor Crainic|Seceriş|O miere aurie s-a vărsat\nDin fagurul apusului în holdă\nIluminând belşugul de recolta\nŞi poleind ţinutul secerat.\n\nApoi, când soarele s-a scuturat în desfrunzire de vâlvoare-nvolta,\nVăzduhul dogorind părea o boltă\nDe uriaş cuptor înflăcărat.\n\nSimţeam cum urcă spre-nstelarea-naltă\nDin grâul ars de soare un prinos\nDe-arome-mbatatoare laolaltă.\n\nIeşea din câmpul greu de-atât prinos\nOmul cu fruntea că o pâine caldă\nCum aburită din cuptor s-a scos.|1280
Ştefan Octavian Iosif|Se-ntorc iar zilele noroase|Se-ntorc iar zilele noroase,\nCu negurile somnoroase,\nSi-amurgurile timpurii —\nVin diminetile urâte\nSi noptile posomorâte\nSi lungi, si negre, si pustii…\n\nCopacii, despuiati si jilavi\nSi tristi ca cersetorii schilavi,\nGem biciuiti de vânt si ploi —\nPodoaba lor de-odinioara\nO zdreanta putreda-i ce zboara\nSi-i tavalita în noroi…\n\nVeni-vor zilele senine,\nVor râde florile-n gradine\nSub arcul cerului senin…\nVeni-vor toate iar, stiu bine…\nCi eu, cu toamna care vine,\nM-as duce, ca sa nu mai vin…|1883
Radu Stanca|De-aş fi rege|De-aş fi rege-aş duce-o tot în chefuri\nŞi-aş întinde-ospeţe noaptea toată,\nDar pe cei cu care-aş face-o lată\nI-aş ucide-a doua zi în beciuri.\n\nMi-aş vopsi picioarele cu roşu,\nŞi-aş iubi bomboanele şi danţul,\nSeara aş ieşi, plimbând cu lanţul,\nCând ogarul verde, când cocoşul...\n\nŞi din ţara mea şi-a frumuseţii\nTuturor le-aş face câte-o parte,\nÎncât veacuri multe după moarte\nM-ar cânta tâlharii şi poeţii.|1845
Mihai Eminescu|Dacă iubeşti fără să speri|Dacă iubeşti fără să speri\nDe-a fi iubit vrodată,\nSe-ntunecă de lungi păreri\nDe rău viaţa toată.\n\nŞi-ţi lasă-n suflet un amar\nŞi în gândiri asemeni,\nCăci o iubire în zadar\nCu moartea-i sor- de gemeni.\n\nDar vindecarea la dureri\nÎn piept, în partea stângă-i,\nDe-acolo trebuie să ceri\nCuvinte să te mângăi.\n\nAcolo afli adăpost\nOricâte se întâmple,\nCa ş-un amor care-ar fi fost\nViaţa ta o împle.\n\nCăci un luceafăr răsărit\nDin liniştea uitării\nDă orizon nemărginit\nSingurătăţii mării.\n\nŞi ochiul tău întunecat\nAtunci îl împle plânsul,\nIar ale vieţii valuri bat\nCălătorind spre dânsul.\n\nŞi dau cadenţe de nespus\nDurerii tale lunge,\nPe când luceafărul e sus\nCa să-l nu-l poţi ajunge.\n\nZâmbeşte trist cu raze reci\nSperanţelor deşarte:\nÎn veci iubi-o-vei, în veci\nVa rămânea departe.\n\nŞ-a tale zile-or fi cum sunt,\nPustii ca nişte stepe;\nIar nopţile de-un farmec sfânt\nCe nu-l mai poţi pricepe.|1114
Marin Sorescu|Totem|Indiferent al câtelea din rând,\nUnul sub altul coborând, sub cruce,\nParcă acelaşi cui v-a prins, urlând,\nA braţelor simbolică răscruce.\n\nEşti totuşi cel care atingi pământul,\nDin serie, tu, ultimul Cristos.\nPe buza ta mai stăruie Cuvântul\nŞi ai putea să urci spre cer, pe jos.\n\nA dus-o!, auzi lumea. Nu-nţelegi\nDe ai trăit destul sau ai cărat\nO barcă peste vârful Ararat\nCând mările-s demult doar smârcuri seci.\n\nTe miri că lanţul este ne-ntrerupt,\nŞi că veriga prinsă-i de verigă,\nCa muntele hrănit de o ferigă\nLumina-ntregii stirpe tu ai supt.\n\nŞi stai înduioşat de o mireasmă,\nPăzind de fulger o catapeteasmă.|2647
Lucian Blaga|Pan|"Acoperit de frunze veştede pe-o stânca zace Pan.\nE orb şi e batrân.\nPleoapele-i sunt cremene,\nzadarnic cearc-a mai clipi,\ncăci ochii-i s-au închis - ca melcii - peste iarnă.\nStropi calzi de rouă-i cad pe buze:\nunu,\ndoi,\ntrei.\nNatura îşi adapă zeul.\n\nAh, Pan!\nÎl văd cum îşi întinde mâna, prinde-un ram\nşi-i pipăie\ncu mângâieri uşoare mugurii.\n\nUn miel s-apropie printre tufişuri.\nOrbul îl aude şi zâmbeşte,\ncăci n-are Pan mai mare bucurie\ndecât de-a prinde-n palme-ncetişor capşorul mieilor\nşi de-a le căuta corniţele sub năstureii moi de lână.\n\nTăcere.\n\nÎn juru-i peşterile cască somnoroase\nşi i se mută-acum şi lui căscatul.\nSe-ntinde şi îşi zice:\n""Picurii de roua-s mari şi calzi,\ncorniţele mijesc,\niar mugurii sunt plini.\n\nSă fie primăvară?"""|3367
Zorica Laţcu|Crucile|Inspre taramul celalalt,\nE loc inchis cu gard inalt;\nDar am vazut, printre uluci,\nAtatea cruci, atatea cruci...\nParea tot locul tintirim,\nPazit cu zbor de Heruvim,\nCu cruci de piatra, albe, mari,\nCu cruci de brad si de stejar.\nSi cruci de-argint si de otel\nCerneau lumina peste el,\nIar cruci de aur si de fier\nSclipeau ca semnele pe cer.\nAtatea cruci mi s-au parut\nCa toate una s-au facut.\nO cruce mare stralucea,\nSub greul ei un om zacea.\nTu cum de poti sa le mai duci,\nAtatea cruci, atatea cruci?...|4351
Adrian Păunescu|Bătrân de-atâta lună|Am scris în tinerețea mea nebună\nCeva ce se întâmplă-abia acum,\nCă voi ieși pe cel din urmă drum,\n„Albit și alb, bătrân de-atâta lună”.\n\nEra făcut din calcar și furtună\nOrașu-n care am visat să fug,\nPurtând în păr cenușa mea de rug,\n„Albit și alb, bătrân de-atâta lună”.\n\nVai, podurile peste râu răsună\nDe-atâta alb halucinant din cer\nȘi simt că mă topesc în ierbi și pier,\n„Albit și alb, bătrân de-atâta lună”.\n\nȘi noaptea mea cu moartea mă cunună,\n„Albit și alb, bătrân de-atâta lună”.\n\nAdrian Păunescu\n7 februarie 2004|2174
Alecu Donici|Prietesugul si amorul|- Iubite verişor,\nPe unde-ai mai umblat?\nPrieteşugul pe amor\nVăzând l-au întrebat.\n- Umblat-am fără de cruţare\nŞi un amorezat măcar nu am aflat.\n- Şi eu am străbătut pustiile sub soare,\nDar n-am putut afla prieten de crezare.\n- De ce dar oamenii ne dau numiri străine:\nDorinţa împlinind prin mine\nŞi interesul lor prin tine?|92
Nicolae Iorga|Iubire|Vă credeţi puternici ca zeii,\nPe-aripa iubirii zburaţ - :\nRăpiţi de-al plăcerii nesaţ,\nV'aţi prinde la trântă cu zeii.\n\nCu flăcări din ochi păgâni,\nÎn patima ce vă înghite,\nDin inimi fanatic unite,\nVă credeţi ai lumii stăpâni.\n\nNatura doar cere atâta:\nO clipă ce n'a 'ncremeni, -\nŞi cei ce din voi vor veni\nSă-şi facă şi dânşii ursita!|1611
Tudor Arghezi|Ziua cenusie|Ziua cenusie, vanata zi trista,\nIsi cocoloseste soarele-n batista.\n\nPrintre caravaua ceturilor, sura,\nPlopii de franghie-s prinsi de tesatura.\n\nRoiuri, porumbieii:vreo cateva sute\nDe scrisori si plicuri albe, desfacute.\n\nNegura urzeste, molcoma si muta,\nNoaptea nentrerupta, nemaiinceputa.\n\nHornurile toate dau putina ceata,\nCalti cate-o farama si tigaie creata.\n\nSoarele ramane spanzurat:un bumb.\nZi crochiu.Estompa si condei de plumb.|1989
Camil Petrescu|În ceasul dintâi...|Dar iezerele unul lângă altul sute,\nCând râd arhipeleagurile lumii mute?\nGeyserii lungi lumina descompun\nCa munţii de cristal şi alaun.\n\nIradiază sorii albi, de-odată patru,\nTerasele de ape vii în amfiteatru…\nGrădinile Semiramidei, lateral\nDin răsărit pân' la apus, în sus de val.\n\nAzvârl orgile planetei jerbe grele\nDe imnuri spre spiralele de stele...\nCând evantalii latescente trec domol\nCa reci comete dincolo de gol.\n\nFâşii de lumină caută gândind\nSfârşitul lumii. Rar se sting şi se aprind…\nAşa era… aşa era întâiul ceas,\nDe nu m-ar fi chemat pe cruce-aş fi rămas.|278
Alexandru Vlahuţă|Luna şi noaptea|Luna\n\nNoapte, tu eşti sclava neagră a veciei, iară eu\nSunt regina. De pe tronul întunericului tău,\nRevărs valuri de lumină; ș-un popor întreg de stele\nFurnică-n razele mele.\n\nFără mine, neştiută, vecinic ai fi pribegit,\nCa un ghem de întuneric dat de-a dura-n nesfârşit.\nUmilită, pleacă-ţi fruntea şi-naintea mea te-nchină.\nNoapte, sunt a ta regina.\n\nNoaptea\n\nLuna, tu eşti sclava albă, fulg ursit în veci să meargă.\nEu, mai veche decât vremea, şi decât lumea mai largă,\nNeclintită-s, şi nici cuget că-n cuprinsul ţării mele\nFurnică popor de stele.\n\nŞi de n-aş fi eu să-mbrobod faţă ta-n ştergar cernit,\nDacă n-aş fi-ntunecoasă, tu în veci n-ai fi lucit.\nÎn genunchi dar, a mea poală pleacă-te a-mi săruta,\nLună, sunt regina ta!|193
Ion Minulescu|Sonet|În țara mea, tot cerul pare-o pată\nDe sânge, scurs din rana unui soare,\nCe-abia-și deschide ochii-n zare; și moare\nCa cei mușcați de-o gură-nveninată!\n\nÎn țara mea, pe marea frământată\nÎn aiurări de vânturi funerare,\nNu vezi plutind corăbii albe-n zare\nPurtând pe bord plecații de-altădată!...\n\nÎn țara mea nu-s flori ca-n altă țară\nȘi cântece de dragoste nu sunt;\nȘi-n țara mea - tăcuți ca-ntr-un mormânt -\n\nCei vii-și-așteaptă rândul ca să moară;\nPe câtă vreme morții... Cine știe?\nAșteaptă-o zi ca-n alte țări să-nvie!...|3229
Dan Botta|Nici azi|Nici azi nu-mi aduce nimic lumina,\nŞi timpul sfârşeşte în gând şi-aşteptare,\nVoi fi (dar mai pot eu să fiu?) ca grădina\nCe-n ger împietreşte, cu pomii în floare.|432
Cincinat Pavelescu|Florile ce ţi le-am dat|Florile ce ţi le-am dat\nS-au uscat!\nVorbele ce ţi le-am spus\nAu apus!\nParcul unde mă plimbai\nCa-ntr-un rai,\nDe bătrân şi veştejit\nA murit.\nNumai doru-mi fără glas\nA rămas!\nEl sub geamul tău în zori\nPune flori,\nCa să simţi că-n toamna rea,\nCe cădea,\nÎţi trimit din depărtări\nSărutări!|339
Adrian Păunescu|Singular|"Încerc un gest, un jalnic început,\nDe la persoana doua să te mut,\nAș vrea să te transfer și să dispar\nCătre persoana-a treia singular.\n\nCăci eu cu tine nu mai pot vorbii,\nS-au adunat prea multe inepții,\nA-ți mai rosti porecla nu mai pot,\nDe azi ești Ea,te-ai depărtat de tot.\n\nȘi niște explicații - tuturor:\nEu pentru Ea aș fi putut să mor,\nPe unde merg îmi amintesc de Ea,\nNu pot s-o uit, orice s-ar întâmpla.\nN-am dreptul să o strig plângând ""Rămâi""!\nCât sunt de singur la persoana-ntâi."|2438
Costache Ioanid|Biruinţa|Isus a înviat din morţi, biruitor,\ndin Însăsi viaţa Lui dând viaţă tuturor!\nSi-acum în rînd cu noi, ca frate şi-mpărat,\ntraieşte, traieşte, e viu cu-adevărat!\n\nCu mii de flori, cu frunze noi în crîng\nvin primăveri ce iarna iar înfrâng\nŞi toate spun că Cel Crucificat,\ntrăieşte, trăieşte, e viu cu-adevărat!\n\nIsus a înviat cu trup de slavă plin,\naşa cum vom trăi si noi prin har divin.\nDe două mii de ani în luptă ne'încetat,\ntrăieşte, trăieşte, e viu cu-adevărat!\n\nDar dacă-i drept că-nvie frunza iar\nşi florile când din pamânt răsar,\ncu-atît mai mult Acel ce le-a creat\ntrăieşte, trăieşte, e viu cu-adevărat!\n\nIsus a înviat, puternic şi slăvit.\nŞi sutele de fraţi cu Domnul au vorbit.\nApoi, în patru zări pornind, ei au strigat:\ntrăieşte, trăieşte, e viu cu-adevărat!\n\nEu n-am văzut cum a-nviat Isus,\nnici mâna-n răni ca Toma nu I-am pus.\nDar simt mereu că-n viaţa ce mi-a dat\ntrăieşte, trăieşte, e viu cu-adevărat!|2772
Nichita Stănescu|Emoţie de toamnă|A venit toamna, acopera-mi inima cu ceva,\ncu umbra unui copac sau mai bine cu umbra ta.\n\nMă tem că n-am să te mai văd, uneori,\ncă or să-mi crească aripi ascuţite până la nori,\ncă ai să te ascunzi într-un ochi străin,\nşi el o să se-nchidă cu o frunză de pelin.\n\nŞi-atunci mă apropii de pietre şi tac,\niau cuvintele şi le-nec în mare.\nŞuier luna şi o răsar şi o prefac\nîntr-o dragoste mare.|3543
Radu Gyr|Rondelul unui rondel|Cui meșterește un rondel\nnu pană-i trebuie, ci rază,\nun strop de sânge stins pe-o frază\nși-un zâmbet prins de-un funigel.\n\nI-ar mai prii să-i stea de pază,\nvr-un ceas, și-un înger lângă el.\nCui meșterește un rondel\nnu pană-i trebuie, ci rază,\n\nIar de nu-i gata spre amiază,\naruncă-i, Doamne, și-un inel\ndin mâna Ta ce scânteiază.\nNu pană-i trebuie, ci rază,\ncui meșterește un rondel.|4028
Traian Demetrescu|La morgă|Gardiştii au găsit-o moartă\nPe stradă, vânătă de frig,\nŞi către Morga au pornit-o,-\nFără coşciug şi fără drig.\n\nEra o biată rătăcită,\nProstituindu-se pe bani,\nCu tinereţea zdrenţuită\nAbia la optsprezece ani!\n\nIubitul ei, poetul palid,\nUn visător frumos şi trist,\nO-nţelegea şi o iertase,\nPrecum pe Magdalena, Crist!\n\nŞi pe când ea la Morga zace\nSub fierăstraie şi scalpele,\nEl o aşteaptă în mansardă,\nŞi-o caută mereu prin stele...|1924
Magda Isanos|Lampa|"S-aprinde-n oglindă lampa bătrână\ncu picior şi bonetă de-atlas -\nşi nu ştiu, eu povestesc, sau ea, fără glas,\namândouă cuprinse-n lumină.\n\nNoaptea uneori se desface uşor,\nc-un sunet de mătase lovită sau zbor,\ntrece-albăstrind toate zările,\npână unde stau singure mările...\n\nDreaptă luci tinereţtea mea, ca o sabie,\nşi fiece vis păzit de dânsa- nflori;\nbuzele mele spuneau uneori: ""voi muri...""\nînsă pe toate mările aveam o corabie."|1044
Radu Gyr|Bibliotecă|Când jerbele solemnului crepuscul\nîn crini cerniți cuprind biblioteca,\nmă rup de lângă Platon și Seneca\nși lacrima din ultimul opuscul.\n\nPrin spații siderale-mi tai poteca,\nsau fac pe glob câte-un popas minuscul,\ncând cu fenicianul și etruscul,\ncând în Bagdad, la Delhi ori la Mecca.\n\nCurând renunț și la acest orgoliu,\nla bietul meu voiaj atât de tandru,\nși, rezemat, recad într-un fotoliu,\n\nsub frunze lungi de ficus sau de leandru,\nși prin volume cu sigiliu-n doliu\nmă-ntorc lângă Vergiliu și Nicandru.|3837
Mihai Eminescu|Patria vieții e numai prezentul|Patria vieții e numai prezentul.\nClipa de față numa-n ea suntem,\nSuntem în adevăr. — Iară trecutul\nȘi viitorul numai o gândire-s.\nÎn van împingeți ce vi-i dinainte,\nÎn van doriți acelea ce-or veni.\nÎntoarceți-vă-n voi și veți cunoaște\nCă toate-n lume, toate-s în prezent.\nTot ce au fost și tot ce-a fi vreodată\nAu fost, va fi numai pentru că e.\nNu știi că atingând pe-un singur om\nI-atingi pe toți? Mulțimea e părere.\nSpune la mii de inși aceeași vorbă\nȘi-n mii ea atunci va trezi\nIcoană-aceeași și același simț.\nUn semn că toți e-n unul, unu-n toți.|1199
Adrian Păunescu|Efortul de-a uita|Mărturisesc a fi-ncercat să scap\nDe gândul despre ea, care mă doare,\nAm luat tot felul de liniștitoare,\nDar nu mi-a fost prielnic nici un hap.\n\nAlerg și scriu, între galop și trap,\nAm sângerat albastru în ninsoare,\nAm fost la cunoscuți, la fiecare,\nSă fiu în stare să mi-o scot din cap.\n\nȘi m-au asediat femei frumoase,\nDar, să ridic privirea, mi-a fost greu,\nSunt ale altora, așa simt eu,\nȘi carnea lor cât de străin miroase.\n\nDar ce-aș putea să fac, în clipa tristă,\nCând aș afla că ea nu mai există?\n\n24 ianuarie 2003\n\n(Din doi în doi, 2003)|4459
Adrian Păunescu|Simplă scrisoare de dragoste|La miezul nopții mă gândesc la tine\nȘi stelelor mă rog să-ti fie bine,\nDin somn să te trezească dintr-o dată,\nSă nu-nțelegi de ce ești tulburată.\n\nȘi-am lasat un tremurat de jale\nCopacului din fața casei tale.\nLa ușa ta am îndrugat cuvinte,\nSă nu te-atingi de clanță că-i fierbinte.\n\nȘi mai ales, când noaptea e la ușă\nCa să-mi așeze peste timp cenușa,\nLa tine mă gândesc și nu am stare\nȘi fostul foc îmi arde sub picioare.\n\nCu lucrurile vreau să mă amestec,\nMă simt o fiară suspinând domestic,\nDar da-mi un loc de ultimă greșeală\nSă-ntârzii în cutia ta poștală.|2436
Ion Minulescu|Strofe pentru lumină|Și se făcu lumină!...\nȘi iată-te stăpână pe cei ce-aveau să fie stăpâni pe-ntreg\npământul...\nȘi iată-te-mpreună cu ei, pornind de mână, ca să-i deprinzi\ncu focul, cu ploaua și cu vântul...\n\nȘi le-arătași albastrul însângerat de soare, pădurile cu cedri\nși munții cu cărbuni, câmpiile cu grâne și mările cu sare, livezile\ncu prune și iarba cu pășuni...\n\nȘi le-arătași viața multiplă-abia creată, și din pământul\numed, treptat, cum naște și pasărea ce zboară și peștele\nce-noată, și lupul rău ce urlă, și mielul blând ce paște...\n\nȘi le-arătași putința refugiului prin peșteri, și trestia să-și\nfacă colibele pe lacuri, și cremenea cu care lucrară primii meșteri,\noțelul pentru suliți și lemnul pentru arcuri...\n\nȘi le-arătași minunea ce-nfiorează noaptea, pe cei ce dorm\nalături - strein lângă streină - și taina-mpreunării, sortită-n\nziua-a șaptea...\nȘi le-arătași urmașii...\nȘi se făcu lumină!...|3233
Nichita Stănescu|Mă las locuit|Mă las locuit de o impresie sumară\nbeată poate.\nAseară desigur, aseară\nerau cu mine amintirile toate.\n\nCirculă dragă, i-am spus.\nAceasta e vîna, artera.\nMai sus, mult mai sus, oho, mult mai sus\ne himera.\n\nBea puţin. Iartă-mă. N-am apă.\nE roşu şi alb ca o ninsoare.\nE fluid, otreapă.\nE de sare.\n\nCurvă, rămîi, o, rămîi,\no, rămîie, rămîi, cu mine\nEu sunt bărbatul tău dintîi\ndin desime.|1461
Adrian Păunescu|Casa de lemn|Să fiu cu tine într-un sat de munte,\nsă ningă mult ca pentru-a ne-ngropa,\nsă mă-ncălzesc lângă mirarea ta\ncă lumea-i un izvor de amănunte.\n\nDe lemne - casa, și de lemn - pădurea\nși lemne să zvârlim și noi pe foc,\nsă-mi fii neșansă și să-ți fiu noroc,\nși eu să plec afară cu securea.\n\nSă plec afară spre-a aduce lemne\nși să m-aștepți stingându-te amar\nca vechiul nostru magic felinar,\nsă te gândești că am ceva, pesemne.\n\n„S-a întâmplat ceva dacă-ntârzie!”\nEu, lemnele pădurii să le știu,\nși prin nămeți cu pete de vecie\nsă mă întorc, la focul tău, sicriu.\n\nSicriu de lemne fragede prin vifor\nși tu să simți că m-ai pierdut de tot,\ncă focuri fi-vor, și alți oameni fi-vor,\ndar doi ca noi pe lume nu se pot.\n\nȘi-ncet, încet, prin iarna tutelară\nîn care focul o să-nghețe stins,\ndeodată cu copacii de afară\npe care nu va mai sfârși de nins\n\nsă simți și tu cum eu, sicriul care\nvenisem să te văd într-un târziu\nîn casa rece-a lemnelor bizare\nsuntem alături într-un alt sicriu.\n\nEsența e un snop de amănunte,\nafară norii au un pal drăcesc,\nse construiește casa de la munte\nîn care-am să te duc să te iubesc.\n\n(Rezervația de zimbri, 1982)|4416
Costache Ioanid|Doar gândul|Doar gandul la Tine ma face sa sper\nin drumul acesta ce duce la cer.\nDoar dorul de Tine, de chipul Tau bland\nimi spune mereu...\nIn curand...\nIn curand...\n\nLa poarta cetatii odata voi sta\nacolo departe in patria Ta.\nDe dorul acesta ce-mi arde in piept\nveghez si tresar\nsi Te-astept...\nsi Te-astept...\n\nIn lumea aceasta mereu calator\nma-nalt catre stele pe scari de fior.\nLa orice sclipire tresar inganand:\nO, vino, Te rog...\nmai curand...\nmai curand...|2789
Cincinat Pavelescu|Moartea|Moartea, crinul ce se-nalță\nPe morminte-abia săpate...\nStea ce râde matinală\nBătrâneții-mpovărate.\n\nPoarta cerului și-a păcii...\nDrum ce-n taina-i o să poarte,\nSpre câmpiile veciei,\nUmbra sufletelor moarte.\n\nBabel sumbru ce atrage\nToate neamurile-ntr-însul,\nȘi pe toți ce-i înspăimântă\nRemușcările sau plânsul.\n\nLac de umbră și uitare,\nCoasă rece-a tinereții,\nMare-n care se revarsă\nToate râurile vieții!\n\nIa această carne, moarte!\nLacrimi, visuri și argilă,\nȘi prefă-o în țărână\nFără formă, dar fertilă.\n\nPierde-o-n totul tău himeric!\nȘi sub tremurul de astre\nDin nimicu-i fă să crească\nVisul florilor albastre.|358
Marin Sorescu|Studiu|Aveam de mult o bănuială împotriva mea\nşi astăzi m-am ţinut toată ziua după mine\nLa o distanţă care să nu bată la ochi.\n\nAflaţi că sunt mai periculos decât credeam.\nCând ies pe stradă mă uit în dreapta şi-n stânga\nCa şi când aş fotografia în continuu\nCasele, oamenii, stâlpii de telegraf\nŞi toate bogăţiile.\n\nApoi din te miri ce\n(Pentru a nu fi recunoscut)\nÎmi schimb expresia sufletului\nFaţa mea e un adevărat alfabet Morse\nCare transmite tot timpul cine ştie ce secrete\nOamenilor din Lună care stau cu urechea pe noi.\n\nCând şed la masă\nRup dintr-o foaie de hârtie\nBucăţele mici, care, făcute cocoloş\nSunt aruncate imediat uitării\nCeea ce e foarte ciudat.\n\nDeseară voi coborâ şi în somnul meu\nPe o funie pe care o port special în buzunar\nSă văd ce mărturiseşte acolo individul\nCe-şi aduce aminte în mod spontan\nŞi - mai important - cine anume\nÎi furnizează relaţiile dintre lucruri\n\nDupă care voi proceda\nLa întocmirea fişei.|2646
Radu Gyr|Viețașii|Demult, demult… la început de osândă\nmai întreba de noi la poarta de-afară\ncâte-o nălucă de mamă plăpândă\nsau câte-o nevastă amară, amară.\n\nUn an, doi, trei… din lumea cealaltă\nmai sosea câte-un răvaș mirosind a grădini.\nApoi tăcerea crescu peste noi tot mai înaltă,\nca bozii peste ruini.\n\nNimeni, nimic, nicăieri, niciodată…\nȘi umbra celeilalte vieți\ncăzu de pe noi, măcinată\nca tencuiala de pe pereți.\n\nIar noi ne-am desprins de pe timp ca o zgură.\nAfară, părinții bătrâni\npoate de ani și de ani se făcură\npâine, zumzet, fântâni.\n\nNevestele-or avea lacrimi tot mai puține\nși-n păr mai multe zăpezi înțelepte,\nși-or fi învățat să nu mai suspine\nși să nu ne aștepte.\n\nFeciorii noștri or fi crescut mai departe,\nmai frumoși și mai fără de noi\nși-or fi purces spre orașe străine la carte,\nde n-or fi căzut undeva-n război.\n\nȘi fetele noastre cu boiuri de floare\nor fi plecat mirese-n calești,\nalături de miri rupți din soare,\nca niște prinți din povești.\n\nȘi-acolo-n cămine albastre or coase\ncu mâna subțire și moale,\nplecate sub lampă, madone duiose,\nscutece albe ca niște petale\n\npentru odrasle bălaie ca spicul,\ncare vor râde mâine-n iatac,\ndeparte de moarte și de bunicul\npierdut, fără nume, în piatră, în veac.|4079
Lucian Blaga|Stalactita|Tăcerea mi-este duhul -\nşi-ncremenit cum stau şi paşnic\nca un ascet de piatră,\nîmi pare\ncă sunt o stalactită într-o grotă uriaşă,\nîn care cerul este bolta.\nLin,\nlin,\nlin - picuri de lumină\nşi stropi de pace - cad necontenit\ndin cer\nşi împietresc - în mine.|3387
George Bacovia|Vals de toamnă|La geamuri, toamna cântă funerar\nUn vals îndoliat, şi monoton...\n— Hai, să valsăm, iubito, prin salon,\nDupă al toamnei bocet mortuar.\n\nAuzi, cum muzica răsună clar\nÎn parcul falnic, antic, şi solemn, -\nDin instrumente jalnice, de lemn,\nLa geamuri, toamna cântă funerar.\n\nAcum, suspină valsul, şi mai rar,\nO, lasă-mă acum să te cuprind...\n— Hai, să valsăm, iubito, hohotind,\nDupă al toamnei bocet mortuar.|2910
Mihai Eminescu|Din ocean de vise|Din ocean de vise ferice, strălucitoare\nAi apărut în viaţa-mi femeie răpitoare,\nCum luna argintoasă, albă zâmbind răsare\nDin înstelata mare!\n\nÎn ocean de visuri din ce în ce pierite,\nTe-ai dus şi-ai stins cu tine iluzii fericite,\nCum luna melancolică şi palidă dispare\nÎn înstelata mare\n\nPe-a gândurilor câmpuri din ocean de vise,\nÎn sânta mea junie al tău chip îmi surâse,\nFemeie scumpă mie, cum luna-ncet apare\nDin înstelata mare!|1128
Radu Gyr|Morţii|Pe sub fereastră trec sicrie\ncu trupuri reci de camarazi ;\ntrecură ieri, trecură azi,\nnumărul lor cine-l mai ştie?\n\nCăruţul tras de un ocnaş\npe drumul plopilor îl duce;\nnu sunt nici prapuri şi nici cruce\nşi nici-o vamă prin oraş.\n\nNici o logodnică nu plânge\nîn urma mortului uitat,\nci din vazduhu'nvolburat\no pană galbenă se frânge.\n\nNoi stăm la geam, privim în zare\ncum fâlfăie aripa morţii\nşi ne'ntrebăm : pe mâine, care\no să-l atingă zarul sorţii?|1790
Virgil Carianopol|Cine vrea|Mi-am umplut căruța toată\nPeste loitre încărcată\nȘi mă duc așa strigând\nCaii anilor mânând:\n\nIa la visuri de putere\nȘi la vremuri de durere.\nDau degeaba oricui vrea,\nTot ce-am în căruța mea!\n\nIa la gânduri și la fapte\nȘi la ziuă și la noapte…\nAm de toate câte-un pic.\nDau fără să cer nimic.\n\nCine vrea, am scos și-n piață:\nLupte duse pentru viață,\nAmintiri care vorbesc\nȘi care mai folosesc.\n\nHai la suferinți de lut\nȘi la timpuri ce-au trecut.\nCine vrea să ia, să vie,\nSă cunoască și să știe.\n\nVino, frate-meu, să iei\nMăcar câteva scântei,\nCa să știi să prețuiești\nTot ce vezi și ce trăiești!\n\nAm de toate, dau oricând,\nDupă vârstă, după gând.\nPe deasupra, pun în coș\nȘi ce am de la strămoși.\n\nAm oprit căruța-n drum.\nCine vrea trecut de scrum?\nN-am de stat, acel ce vrea\nSă grăbească și să ia.\n\nHai la amintiri de soi\nȘi la vremuri dinapoi!\nDau de toate orișicui\nPentru fericirea lui…|4321
Victor Eftimiu|Copilărie|Când văd pe maidane copiii zvârlind\nCu grele buhoaie în rontul de bile,\nSau alţii, ochind în arşice cu ichiuri de plumb,\nSau alţii, cercându-şi norocul la groapa cu nuci;\n\nCând văd pe maidane copiii zburdând,\nSărind şi ţipând sau râzând ca nebunii,\nMă prinde-o tristeţe adâncă şi-o milă\nDe cel care-am fost altădată - copilul.\n\nMă văd printre dânşii sfios, visător,\nCercându-mi zadarnic norocul la bile,\nOchind, totdeauna, arşicile-alături.\nFugind după zmeul uşor, dintr-o coadă,\nFurat de Culae cu zmeul din patru.\n\nCând văd pe maidane copiii jucând\nÎn soarele vesel al zilei de vară,\nZăresc strecurându-se pală-ntre dânşii\nFantoma pierdutei copilării...|2080
Nichita Stănescu|Pasăre dormind|Doarme,\nDoamne, pasărea\ntăvălindu-şi aripa\nsub ea, numai sub ea\nsub ea, numai sub ea...\n\nPlouă nori, plouă de somn,\nvis de beizade, de Domn\n\nPasăre dormind,\npasăre mâncată,\nmistuită, fluturată.\n\nPe zăpadă ce se vede?\nO umbră de frunză verde.|3630
Radu Gyr|Inscripţie pe uşa unui han|Sfinţită fie pâine şi fiertură\nşi vinul de pe masa mea sfinţit\nde pleci în zori cu zâmbetul pe gură,\nori de te-ntorci plângând în asfinţit.\n\nPe masa mea vă fie pâinea sfântă\nşi ţie cel ce pleci țărm nou s-atingi\nşi ţie cel ce vii cu spada frântă\nde sub cetăţi unde n-a fost dat să-nvingi.\n\nPe-acelaşi pat v-am pregătit culcuşul,\npe-aceeaşi masă blide la un loc,\nca să-nfratesc căderea cu urcuşul\nşi lacrimă cu clipă de noroc.|1777
Traian Demetrescu|Sfârșitul|Când simţi că moartea e aproape\nSă stingă-n veşnicu-i repaos\nViaţa ta — cum într-o clipă\nSe stinge-o stea pierdută-n haos;\n\nPriveliştile depărtate,\nDe peste lanurile vieţii,\nŢi-apar ca nişte zări albastre,\nSub strălucirea dimineţii;\n\nConvoiurile de iluzii\nRevin din negrul lor apus,\nŞi trec din nou pe dinainte-ţi\nC-un farmec dureros, nespus...\n\nPăreri de rău se-ngână-atuncea\nCu ultimele-adânci suspine,\nCă pentru totdeauna moare\nŞi lumea care-o porţi în tine...|1931
Veronica Micle|Frumoasa, sfanta poezie|Frumoasa, sfanta poezie,\nCe-ai fost unicu-mi Dumnezeu\nPe dulcea ta zadarnicie\nCat pret a pus sufletul meu.\nCat imi parea ca sunt de mare\nCa idol eu mi te-am ales,\nCu ce avant si adorare\nPrinos adusu-ti-am ades.\nAdanca mea cucernicie\nDe mitul tau cand s-a legat,\nPe dulcea ta zadarnicie,\nSufletu-mi jertfa ti l-a dat.|4310
Victor Eftimiu|Marea|Neţărmuita mare se frământă,\nEternă pregătire de furtună\nSe-nalţă-n trombe, duduie, detună\nŞi-n colcăit de spumă se-nvestmântă.\n\nŞi-aşa, mereu, de mii de ani, nebună\nCu însăşi ea luându-se la trântă, \nPe rând biruitoare şi înfrântă\nÎşi macină neliniştea străbună.\n\nCând toate dorm, extaze sau mânie,\nA mării nesfârşită insomnie\nSe potoleşte iar şi iar s-asmute.\n\nŞi-n vreme ce se zbate fără pace\nO poartă-n adâncimile opace\nAugustul calm al fundurilor mute.|2098
Ion Luca Caragiale|Eros|E primăvară... Sus pe Atlas,\nîntre pământ şi luna plină,\nFug nouri străvezii la vale\ncernând uşor o bură fină...\nUn leopard adult simţeşte\ndeodată-n sânu-i o văpaie!\nDin creştet până-n vârful coadii,\nîn creiere şi-n măruntaie,\nîl furnică un neastâmpăr\nnesuferit şi nenţeles...\nDin nările lui dilatate,\nsuflări adânci şi grele ies;\nDin ochii-i injectaţi de sânge,\nîi pică lacrime fierbinţi:\nEl ghearele-şi înfige-n carne,\nscrâşneşte crunt ieşit din minţi,\nSe zvârcoleşte-n salturi stranii...\nrăcneşte covârşit de chin -\nîi crapă pieptul sub lucrarea\nnemilostivului venin...\nRidică botu-n sus să soarbă\nrăcoarea nopţii cuputere\nşi vede-n călătorii nouri\nun cârd de tinere pantere.\n\nS-au dus şi nourii şi luna -\n- pe Atlas soarele e sus -\nAcu... bolnavul de az-noapte\nlâng-o panteră doarme dus.\nDa! da!în cauda venenum -\nilustrul Darwin bine-a spus!|841
Gellu Naum|Oglinda oarbă|Firul de sânge care îmi iese din buzunar\nfirul de lână care îmi iese din ochi\nfirul de tutun care îmi iese din urechi\nfirul de flăcări care îmi iese din nări\n\nTu poţi crede că urechile mele fumează\ndar oamenii au rămas ţintuiţi în mijlocul străzii\npentru că în noaptea asta se vor vopsi în negru toate statuile\nşi va fi insomnia mea aceea pe care o vei cunoaşte\no insomnie oarecare de cretă şi de argilă\no insomnie ca o sobă sau ca o uşă\nsau mai bine ca golul unei uşi\nşi în dosul acestei uşi vreau să vorbim despre memorie\n\nvreau să mă miroşi ca pe-o fereastră\nvreau să mă auzi ca pe un arbore\nvreau să mă pipăi ca pe o scară\nvreau să mă vezi ca pe un turn.|4665
Emil Botta|Cuvinte|"""Bright Star,* \n would I were steadfast as thou art""\n (Keats) \n\nSpus-am stelelor: ""Sînteți frumoase\nși vă stă bine așa. \nE o floare scumpă liniștea,\nsînteți foarte, foarte frumoase. \n\nAscultați-mi rugăciunile, \nvoi, înghețatelor în brumosul halo! \nDar tremurătoare vi-s buzele\nși lacrima, lacrima, o!\n\nMiluiți cu zâmbetul vostru\npe cel nepoftit la solemnitate, \ndăruiți-mi liniștea voastră, \naulice stele, misterioase armate""...\n\n\nNotă*\n""Strălucitoare stea, de-aș fi statornic cum ești tu."""|570
Mihai Eminescu|Lebăda|Când pintre valuri ce saltă\nPe baltă\nÎn ritmu uşor,\nLebăda albă cu-aripele-n vânturi\nÎn cânturi\nSe leagănă-n dor;\nAripele-i albe în raza cea caldă\nLe scaldă,\nDin ele bătând,\nŞi-apoi pe luciu, pe unda d-oglinde\nLe-ntinde\nO barcă de vânt.|1173
Nichita Stănescu|Schimbarea la faţă|Am schimbat naşterea pe moarte\nÎn rest am rămas de tot sărac.\nM-a izbit cu aripa un înger\nşi am devenit rege,\npe un tron în prăbuşire.\nNu ştiu ce înseamnă cinci,\nnu ştiu ce înseamnă patru\nîn genere nu ştiu nimic,\ndar mărturisesc că mi-e strâmtă coroana,\nprieteni, ca un orizont îmi sunt tâmplele,\nca o stea sau ca un glonţ îmi este coroana,\nde-a dreptul în frunte.|3650
Ştefan Octavian Iosif|Cântărețul|El n-ar dori să-l recunoască\nPe lume nimeni, niciodată,\nSă poarte pururea o mască\nPe fața lui de chin brăzdată,\n\nSă treacă nebăgat în seamă,\nCa și o umbră prin mulțime,\nCe nici să știe cum îl cheamă\nPe tristul făurar de rime..\n\nDoar seara când, trudit de cale,\nSe-ntoarce-n casa lui sihastră,\nS-audă cântecele sale\nCântate de la vreo fereastră,\n\nS-asculte dus și nici să-i vină\nÎn minte cânturile-acele,\nSă-i pară-o inimă străină\nCă suferă și plânge-n ele..|4090
Ion Minulescu|Poveste adevărată|Pe când iubeam -\nC-am suferit si eu de-aceasta boala -\nIubeam o fata care ma-nsela\nExact ca-n poezia mea:\nRomanta celei care-nseala, \nA carei eroina era ea!...\n\nDar într-o noapte eroina mea\nMa parasea - de daruri încarcata -\nSi, luându-si martori stelele si luna, \nJura ca pleaca pentru totdeauna\nSi n-are sa mai vina niciodata -\nMarturisire, vai... adevarata!...\n\nSi iata cum iubita mea, \nÎn noaptea când ma parasea, \nN-avea sa-mi lase la plecare\nDecât un pat pe trei picioare\nIar în dulapul din sufragerie\nUn sfert de cozonac cu nuca\nSi-o scobitoare-nfipta-n el -\nSimbolul sufletului ei rebel, \nCu care dorul ei de duca\nTeatraliza eterna tragedie\nA-nselatoarelor ce mor\nNeplânse de-nselatii lor -\nExact ca-n poezia mea\nA carei eroina era... Ea!...|882
Ion Luca Caragiale|Filozoful Blagomirea|"Filozoful Blagomirea ține-n mână adevărul,\nȘi de-aceea se muncește a seca tot călimărul\nȘi-a schimba cerneala neagră într-un foc aprins de fraze,\nCare-n veci de veci să deie întunericului raze\nŞi să lumineze mintea robilor și celor șchiopi,\nOsândiţi să rătăcească sau mereu să dea în gropi.\n\nCât mult bine poate face cu-un nimica Blagomirea!\nDac-ar şti ce o aşteaptă, negreşit că omenirea\nAr veni la Blagomirea implorându-i să consume,\nÎn hârtie şi cerneală, cât de mult, oricâte sume.\nNumai să-i arate-ntregul adevăr adevărat,\nDupă care pân-acuma ea-n deşert a alergat.\n\nFăr-această rugăminte, Blagomirea-ntr-una scrise,\nPână când — vai, ţării noastre! — ochii-i pe vecie-nchise..\nMulte-s operele sale, cam vreo sută de volume\nDespre legile eterne și stăpâne peste lume,\nDar cuprinsul lor e simplu: Blagomirea s-a muncit\nCa să spuie""Tot e totul"" și sărmanul a murit..."|3120
Adrian Păunescu|Când filozofii bat nucii|Și, vai, din toate-acestea ce ne rămâne nouă,\nDoar ciorna unui tandru certificat de-amor,\nDin patru părți spre tine, ca și spre mine, plouă\nȘi pașii noștri-n noapte mai stăruie și mor.\n\nDistanța se mărește, devine aberantă,\nFugim în zări contrare și rudele ne-ascund,\nSchiori ce se aruncă orbește-n câte-o pantă,\nNe-ndepărtăm pe viață, pământul nu-i rotund.\n\nȘi, vai, din toate-acestea ce ne rămâne nouă,\nDobânzi pe toată viața și rate am făcut\nPlătind nefericirea cinstit și pe din două\nCu toată fericirea luată împrumut.\n\nSe prăbușesc frunzișuri făcându-și semnul crucii,\nHalucinante umbre pe noi au coborât,\nE toamnă și comisii de filozofi bat nucii…\nCe ne rămâne nouă decât un gust și-atât?\n\n(Manifest pentru mileniul trei, vol. 2, 1986)|4407
George Topîrceanu|În taina nopţii|Pe cărare, lângă codru,\nNumai pasul meu s-aude...\nPloaia picură din frunze\nŞi din ramurile ude.\n\nNorii-ntunecaţi îmbracă\nCerul nopţii fără stele, —\nLuminoşi mi-arată calea\nNumai ochii dragii mele!\n\nDu-mă, dorule, cu tine,\nToată jalea să mi-o-ngropi —\nPân' la casa tăinuită,\nCasa albă dintre plopi.\n\n...\n\nDulce clipă a-ntâlnirii,\nMintea-ntreagă mi-o răpeşti!...\n...Dar nu-i nime-n prispă-afară,\nNici lumină la fereşti!|710
Leonid Dimov|Nostalgică|Tăiaţi, departe, scânduri cu proaspete răşini\nSă treacă după-amiaza prin dinţi de fierăstraie.\nAtunci, ciorchini de coacăz, sub garduri, la vecini\nVor tremura din umbră că vrejul li se taie\n\nŞi iar va-ntoarce poarta bineţe automate\nCând vor intra strămoşii cu oase străvezii,\nCum învăţăm, să vază, materiile toate\nZâmbind pe la ferestre, ca şi când ar fi vii,\n\nVa fi cu ei şi unul atât de gri, de vechi,\nCă lune răsucite la fiece mişcare,\nPurtate, verzi, prin curte şi trase în perechi\nOr să se-aşeze, strâmbe, prin pomi, în chip de floare.|944
Nichita Stănescu|Alunecare|Alunecare din idee-n lucruri, cadere din cuvinte-n\ndinti un cer cu frunze care-l scuturi din\nverde-n galben scos din minti si cite zone reci\nse-ncheaga si de necontrolat cu vazul\nmandibule de cai incep sa sparga in dinti, din\nstaule de vint, ovazul.\nE tulburata glezna cu\nbratara dansind pe timpla mea fierbinte\ncazuta-ntr-un strafund de vara pe-o scara rupta de cuvinte.|1322
Tudor Arghezi|Ex libris|Carte frumoasă cinste cui te-a scris\nIncet gandita, gingas cumpanita;\nEsti ca o floare, anume inflorita\nMainilor mele, care te-au deschis.\n\nEsti ca vioara, singura ce canta\nlubirea toata pe un fir de par,\nSi paginile tale, adevar,\nS-au tiparit cu litera cea sfanta.\n\nUn om de sange ia din pisc noroi\nSi zamliseste marea lui fantoma\nDe reverie, umbra si aroma,\nSi o pogoara vie printre noi.\n\nDar jertfa lui zadarnica se pare,\nPe cat e ghiersul cartii de frumos.\nCarte iubita, fără de folos,\nTu nu raspunzi la nicio intrebare.|4147
Tudor Arghezi|Descântec |Lacăte, cine te-a închis\nLa uşa marelui meu vis?\nUnde ni-i cheia, unde-i păzitorul,\nSă sfarăme zăvorul\nŞi să vedem în fundul nopţii noastre\nMişcându-se comorile albastre?\nUn pas din timp în timp, greoi\nSe-apropie, dar a trecut de noi\nToţi paşii se sfârşesc şi pier\nPentru urechea ta de fier.\nDe-o vana-ntoarsă peste tine\nCred ca atârnă din vazduh glicine\nŞi, de pe bolţi, zorele\nŞi muguri şi ciorchini de stele.\nCine va pune-n uşa noastră cheie\n0 singură scânteie?\nLumina ochiul şi-l aşează,\nŞi-n încăpere caută să vază.\nLacătul simte şi tresare\nCu bezna mea, ca de o sărutare.\nStea, nu poţi tu intra-n veriga lui\nŞi lacătul tăcerii să-l descui?|4137
Tudor Arghezi|Inscripție|"Dintre sutele de prieteni\nÎngropați, tu nici te cletini.\nMîndru că urcai prea iute\nAi căzut pe nevăzute.\n\nNu te-ai grozăvit destul\nSă îmbătrineşti fudul ?\nSă-i răspund ceva nu pot.\nPoate totul, știe tot.\n\nDin "" Caietul albastru """|4159
Radu Stanca|Sosirea clipei|Cu cât se-apropie clipa de plăcere,\nCu-atât sosirea ei vrem să se-amâne…\nCăci chiar și cea mai mică-ntârziere\nE-un plus de timp ce nouă ne rămâne.\n\nSă amânăm pe cât putem sărutul…\nGurile noastre-un timp să se mai caute\nPe buza mării când așteaptă vântul\nLopețile galerelor sunt flaute…\n\nStai cu picior-ntins, dar nu fă pasul…\nDeschide-ți aripa, dar nu-ți lua zborul,\nFii pasărea ce-și pregătește glasul\nNu ca să-și cânte, ci ca să-și tacă dorul…\n\nAbia sosită, clipa-i ca pierdută.\nSub vraja ei noi ne dedăm risipei\nȘi bem din apa ce n-o vrem băută…\nDeci, să întârziem sosirea clipei,\n\nSă-ndreptăm pe cât putem curentul\nCare străbate clipa de plăcere\nȘi, amânând intenționat momentul,\nSă ne grăbim spre el cu-ntârziere…|1864
George Bacovia|Toamna|Răsună din margini de târg, \nUn bangăt puternic de armă;\nE toamnă... metalic s-aud\nGorniștii, în fund, la cazarmă.\n\nS-aude si-un clopot de școală, \nE vânt, si-i pustiu, dimineață;\nHârtii și cu frunze, de-a valma, \nFac roata-n vârteje, pe-o piață.\n\nSe uită în zări catedrala, \nCu turnu-i sever și trufaș;\nGradina orașului plânge, \nSi-aruncă frunzișu-n oraș.\n\nȘi vine, ca-n vremi de demult, \nDin margini, un bucium de-alarmă, \nE toamnă... metalic s-aud\nGorniștii, în fund, la cazarmă.|629
Nicolae Iorga|Forme nouă|Voiţi prefacerea în formă,\nŞi la atâta gândul vi-i:\nDaţi ciudăţenia informă\nŞi fără gândurile vii.\n\nIar, dacă poate să vă pară\nCă 'n inovare-aţi izbutit,\nCătarăţi noul în afară\nDoar findcă 'nuntru v'a lipsit.|1608
Nichita Stănescu|Nedreptate|De ce sa auzim si de ce sa avem urechi pentru auz?\nAtât de pacatosi sa fim noi încât sa fim nevoiti\nsa avem\nsperante, pentru frumusete\nsi pentru duiosie, ochi\nsi pentru alergare, picioare?\nAtât de nefericiti sa fim noi\nîncât sa trebuiasca sa ne iubim.\nAtât de nestabili sa fim noi\nîncât sa trebuiasca sa ne prelungim\nprin nastere\ntristetea noastra urâta\nsi dragostea noastra înfrigurata?|1476
Nichita Stănescu|Autoportret pe o frunză de toamnă|E făcut să mă domine neîntregul\nzeița fără brațe, zeul fără glezne.\nCopacii fără trunchiuri, iarba fără verde,\nslalom de alb prin verticale bezne.\nSe cațără paianjeni pe tăcerea colțuroasa\nși înapoia propriei ei zbateri smulse,\nse trage inima-ntr-un trup mai vechi, mai\nsingur, cu timpul dus, contururi scurse. \n\nE făcut să mă domine neîntregul, \nmedalie bătura doar pe-o parte zilele\ncare încep după-amiaza și sfârșesc\ndupă-amiaza, fără să continue mai departe.|1355
Nichita Stănescu|Tăria nopții|Preț pentru rezumatul la franceză\n\nI\nDin mi spre fa bemol, tăcerea\ncoboară grav, ecou de glastră…\n… se stinge ultima fereastră\npe strada Dobrogeanu-Gherea.\n\nII\nUn boulean brodat cu ață,\npocnește-n umbre cu securea…\n… Se pierde-ncet, ducând aiurea,\nmireasma fânului, la piață.\n\nIII\nUn bronz cu cuc. O modulare…\nO notă ce-ar părea să vină,\ndin cine știe ce uzină,\nse despletește pe trotuare…\n\nIV\nTării de anason și chimeni\nîntind un hymen ud și rece\nObscur, vre-un străin mai trece…\n…Un gând… și apoi nimeni…\nnimeni…|1578
Marin Sorescu|Apă vie, apă moartă|De cum am gustat din acel lichid,\nAm şi devenit autocefal,\nCa biserica de răsărit,\nCu multele-i turle de vis opal.\n\nFermecat în mâini ţineam şipul,\nPlin ochi de vrăjitele picături,\nÎn fiecare picătură-mi vedeam limpede chipul,\nZguduit de fantastice furnicături.\n\nCe bine c-am dat eu de apa vie,\nCăutată de toate poveştile laolaltă.\nBa e moartă - mi-a spus o ciocârlie -,\nApă moartă, luată din baltă.\n\nAtunci, cum se face că are efect?\nAm întrebat firoscoasa de ciocârlie.\n- Aceeaşi apă ce palpită în piept,\nPentru unii e moartă, pentru alţii e vie.|2542
Lucian Blaga|A fost cândva pământul străveziu|A fost cândva pământul nostru straveziu\nca apele de munte-n toate ale sale,\nîn sine îngănând izvodul clar şi viu.\nS-a-ntunecat apoi lăuntric, ca de-o jale,\nde bezne tari ce-n nici un grai nu se descriu.\nAceast-a fost când o sălbatică risipă\nde frumuseţi prilej dădu întâia oară\npăcatului să-şi facă pe sub arbori cale?\n\nNu pot să ştiu ce-a fost prin vremi, odinioară,\nştiu doar ce văd: sub pasul tău, pe unde treci\nsau stai, pământul înc-o dată, pentr-o clipă,\ncu morţii săi zâmbind, se face străveziu.\nCa-n ape fără prunduri, fabuloase, reci,\narzând se văd minuni - prin lutul purpuriu.|3267
Tudor Arghezi|Doi fraţi|O zi din celelante-n săptămînă,\nScot ciutura mea plină din fîntînă\nPe cumpăna grădinii. Mereu ca-ntîia oară,\nEa se înalţă şi scoboară.\nMă uit în undă chipul să-mi cuprindă,\nCă n-am, în cîmp, la sapă, o altfel de oglindă.\nDar ieri venind şi boul, dintr-însa să se-adape,\nNe-am oglindit alături în tremurul de ape.\nJoian mi-e frate galeş, iubit, în arătură.\nÎn ciutură se vede-ndoita sorbitură.\n\n16 mai 1967|4142
Nichita Stănescu|Cântec vechi de lună nouă|Ieșise-n calea sufletului meu \naiurea, din trotuare, Dumnezeu, \ndar seara grea de stele și de lut \nardea pe străzi si nu l-am cunoscut. \n\nÎn felinarele cu iz de scrum \nochi de pisică-mi licăreau în drum \nși pasul greu mi se-asternea nătâng \n...și fluieram așa, ca să nu plâng \n\nDar tot credeam că poate viermii moi \nnu cresc în ochii mei pustii și goi, \nnici în surâsul meu nedăruit \nși tot credeam că poate n-am murit. \n\nIeșise-n calea sufletului meu \naiurea, din trotuare, Dumnezeu \ndar nu l-am cunoscut și, gol de gând, \ntrecui așa'nainte, fluierând.|1377
Adrian Păunescu|Izolat în legendă|Eu nici nu ştiu cu cine mai vorbesc\nAtunci când scriu aicea poezie\nŞi dacă tot dezastrul pământesc\nÎntr-adevăr mi se cuvine mie.\n\nSunt nervii mei ca nişte cai de front\nLoviţi din toate părţile de focuri,\nEu însumi sunt sătul de orizont\nÎn scurta aţipire pe alocuri.\n\nDe-atâtea drumuri câte am parcurs\nAm tălpile tigheluite-n sânge\nŞi-aş vrea să dorm o iarnă, ca un urs,\nŞi ochii mei să nu mai poată plânge.\n\nPrintre scrisori fără destinatar\nŞi mie însumi parcă milă-mi este\nCă nu mai are nimenea habar\nȘi toţi mă izolează în poveste.|2315
Mihai Eminescu|Ah, mierea buzei tale|Ah, mierea buzei tale am gustat-o,\nA buzei tale coapte, amorul meu;\nZăpada sânului eu am furat-o,\nDe ea mi-am răcorit suflarea eu;\nAh, unde ești, demonico, curato,\nAh, unde ești să mor la sânul tău!\n\nCe sunt eu azi? — o frunză, o nimică.\nȘi-mi pare că am fost un împărat;\nSimțirea care sufletu-mi despică\nE ca și când o lume mi-a furat;\nAh, mierea buzei tale, păsărică,\nAm nebunit de când o am gustat!\n\nAh, cum nu ești, să-ți mistuiesc viața,\nSă-ți beau tot sufletul din gura ta,\nSă-ți sorb lumina pân- ce-or fi de gheață\nFrumoșii-ți ochi — să-ți devastez așa\nTot ce tu ai frumos... o, mă învață\nSă te ucid cu respirarea mea!\n\nSă murim amândoi... La ce trăiesc eu,\nLa ce trăiești tu pe a lumii spume?\nSărmane inimi închegate-n vreme,\nSărmane patimi aruncate-n lume;\nAh, să murim, nu plânge, nu te teme.\nCă undeva s-afla al nostru nume!\n\nÎncet, încet ... să ne culcăm în raclă,\nÎncet de pe pământ ne-om furișa.\nO, stinge a privirei tale faclă,\nÎnchide ochii tăi... așa, așa;\nCe bine e să dormi adânc în raclă,\nSă dormi adânc, să nu mai știi ceva.\n\nIubito, vremea-n loc să steie,\nSă stingă universu-ntreg în noi:\nO rază încă, încă o scânteie,\nȘ-apoi dispare tot... ș-apoi, ș-apoi\nSimt încă gândul tău iubit, femeie,\nȘ-apoi nu vom mai fi nimic... noi doi.|1077
Leonid Dimov|Suntem cu toții niște negri cai|Suntem cu toții niște negri cai:\nDe dimineață izgoniți din rai,\nȘi galopăm printr-un oraș\nNecunoscut. Galopăm năprasnic, galopăm iabraș,\nNu ne mai ajung străzile. Mereu mai departe\n\nAbia apucă locuitorii să se dea deoparte,\nSărim peste gardurile cu flori de fier,\nNechezăm din cartier în cartier,\nUmplem tramvaiele cu abur învinețit,\nEmanat din crupele noastre la nesfârșit -\nApoi ne dăm jos și galopăm din nou\nPrin pasajele clătinate de ecou,\nPrin grădinile cu copii de granit\nȘi păuni îndurerați, țipând alburit,\nO! scâncetele pruncilor părăsiți în bazar,\nO! metempsihozele neașteptate din intrări la bar\nȘi-atâtea întâmplări până când\nAm părăsit orașul acela blând\nȘi-am început a galopa\nPe câmpia friguroasă de verde ce era.\n\nAlergam de-o eternitate\nFără să vedem că, din spate,\nCâmpia se îndoia întunecând zările,\nSimțeam un fel de mucigai cum ne-nțeapă nările,\nDar niciodată n-am fi știut\nCă-n spatele nostru se-ndoaie câmpia de lut\nDacă n-ar fi început să se-nchidă ca o carte\nȘi din față și din fiecare parte\nDin ce în ce mai deasupra, din ce în ce mai jos,\nPână când ne-am oprit și ne-am cuibărit frumos\nDrept în mijloc, toți la un loc, negri și fremătători,\nCu dinții luminând în loc de zori,\nCu copitele trase pe sub pântece,\nTresărind în întunericul plin de cântece.|3254
Ion Minulescu|Romanța zădărniciei|Toți vă grăbiți să vă luați înainte,\nDeși știți că-n viață stați pe loc,\nIar singurul vostru mare noroc\nE doar același veșnic „blid de linte”.\n\nToți știți că v-admirați cu ură,\nSorbindu-vă cu ochii-nduioșați -\nCă, deși frați, voi nu vă sunteți frați\nȘi nu schimbați decât ocări pe gură...\n\nToți știți că-n viață vă jurați credință\nȘi faceți cruci numai cu mâna dreaptă,\nCând nebunia cea mai înțeleaptă\nE să n-aveți nici pic de conștiință...\n\nZadarnic vă mințiți, că fericirea\nN-așteaptă decât să vă bată-n geam,\nCând știți că toți suntem copiii lui Adam\nȘi nimănui nu-i va surâde nemurirea!...|3221
Radu Gyr|Geografie|Aceste mări și fluvii și oceane,\nzbătute-n văgăunile amare,\nsunt lacrimile lumii seculare,\npe hărțile durerilor umane.\n\nȘi acești munți în aspră încleștare\nsunt ne-mpliniri stratificate-n stane,\ngrozavele granitului mormane\npe inimi împietrite-n resemnare.\n\nIar codrii-aceștia, în eternă trântă\ncu trăsnete și grindină și ploaie,\nsunt brațele-omenirii ce se-avântă,\n\nse zbuciumă și-o vreme se-ncovoaie,\nca să-și ridice iar din lupta sfântă\nîmpărăția crengile vâlvoaie.|3904
Ion Minulescu|Romanţa celor ce se vând|Se-ngroapă soarele-ntr-un nor -\nO, negrul nor ca şi mormântul\nÎnşelătoarelor ce mor\nNeplânse de amanţii lor!\n\nPe la ferestre-şi plimbă vântul\nTristeţile sfârşitului de vară,\nÎn timp ce-n cârciuma murdară,\nDin strunele de-aramă - cântul\nChitarelor\nÎşi ia avântul...\n\nIar pe la mese,\nRând pe rând,\nO ceată de amanţi artişti -\nToţi ne'nţeleşi şi mari,\nToţi Crişti...\nÎşi beau iubirea, fredonând\nRomanţa celor ce se vând.|3202
Alecu Donici|Bărbatul cu trei femei|Un om poznaş au fost schimbat\nVro trei femei cu cununii,\nFiind tustrele încă vii.\nDar acolo era un aspru împărat,\nLa care, cum au mers asemene ştiinţă,\nAu şi găsit de cuviinţă\nCa pentru aşa faptă,\nPe om să-l dea sub judecată;\nIar spre mai aspră înfrânare,\nJudecătorilor au pus el înainte\nSă fie cu luare-aminte\nŞi să închipuiască pedeapsa cea mai mare\nUnei asemene de pildă rea urmare;\nCă la de împotrivă, el hotărât era\nPe toţi a-i spânzura.\n(Asemene un împărat\nNici pe la noi n-ar fi stricat.)\nJudecătorii văd că nu-i de şuguit;\nSă hotărască drept ei mult s-au sârguit,\nŞi numai Dumnezeu de sus i-au luminat,\nCăci socotinţa lor aceasta au urmat:\nCa omului să dea femeile tustrele,\nÎndatorându-se de a trăi cu ele.\nNorodul însă s-au mirat\nPentru asemene prea slabă hotărâre,\nŞi sigur toţi au aşteptat,\nPe vrun judecător să vadă spânzurat.\nDar n-au trecut nici patru zile\nŞi s-au împrăştiet prin ţară auzire:\nCă cel cu trei femei bărbat,\nDe răul lor s-au spânzurat,\nŞi de atunci în acea ţară,\nCu trei mai nime nu se-nsoară.|49
Emil Brumaru|Amănunțimi|Când prinde-un straniu luciu Domnul Lapte\nSi râmele se-ndoaie după șoapte,\nZiduri miloase duc omizi în spate.\n\nȘerpii se bagă la găini în ouă.\nDintr-un dulap pe-un scaun curge rouă.\nFluturii-mbracă-n pripă haină nouă.\n\nȘi-n după-amiaza blând-răutăcioasă\nFecioarele fac dragoste pe masă\nCăci nu mai este loc pentru iubit!\n\nIar Reparata,-abia ajunsă-acasă,\nDucând mâncare la furnici sub casă,\nSe uită-n crăpături cu un chibrit...|2487
Alecu Donici|Două poloboace|Un poloboc cu vin\nMergea în car pe drum, încet şi foarte lin;\nIar altul cu deşert, las' că venea mai tare,\nDar şi hodorogea,\nFăcând un vuiet mare,\nÎncât cei trecători în laturi toţi fugea:\nAtunci când el folos nimica n-aducea.\nAsemene în lume,\nAcel ce tuturor se laudă şi spune\nÎn trebi puţin sporeşte.\nIar cel ce tace,\nŞi treabă face:\nAcela purure mai sigur isprăveşte.|61
Lucian Blaga|Şovăirile roiului|Aurie, noua seminţie de albine\nstă să roiască. Patria le-alungă. Gura\nacestei coşniţe e doldora de zumzet.\nÎn orice clipă va să-nceapă aventura.\n\nSau poate că un semn venit din depărtare\nplecarea le-o amână înc-o oră.\nSau poate-o spaimă le reţine, să nu cadă\nîncinerate de întâia auroră.|3386
Dumitru Iacobescu|Amurg|Pornim. Vaporul nostru tainic frânge\nMelancolia apelor de Nord\nȘi soarele ne flutură pe bord\nO flamură fantastică de sânge.\n\nO blondă miss, copila unui lord\nPrivește moartea soarelui - și plânge,\nȘi lângă mine tot mai mult se strânge...\nPenumbra se lățește pe fiord.\n\nUn goeland ne fâlfâie în cale,\nUn călător ochește și-l ucide,\nIar pasărea-n albastru se prăvale.\n\nDeparte, orizontul se închide\nIar din adânc se-nalță plin de jale\nUn cânt ispititor de nereide.|2848
Ilarie Voronca|Tristeți de toamnă|Ferestrele cernite și streșinile roase\nprin care curge brună tăcerea nopții joase\n(ca un tavan sub care privirea ți-o apleci)\nși ulițe strîmbe ca niște brațe rupte...\nS-a ostenit orașul cu toamna grea să lupte\nși-acum își frînge trupul sub biciul ploii reci.\n\nPrin locurile-acestea - azi, parcă sunt morminte -\nne-am frămîntat, ca plopii, duioasele cuvinte\nși ne-am privit în ochii în care lebezi plîng.\nTrist, au zburat de-atuncea ai părului tăi corbi\nși sufletele noastre sunt azi ca niște orbi\ncare pe uliți negre sub vîntul sterp se strîng\nși-și picură, ca cerul în zdrențe, deznădejdea.\n\nPlîng iară lacrimi albe stelele în fîntîni\nși trenurile pleacă cu-aceeași întristare,\nși frunzele cad iară trudit, ca niște mîini,\npe care le zdrobise și ultima așteptare.\n\nÎn nopțile mîhnite, de ploi și liniști roase\nce caută pe drumuri, orb, sufletul meu frînt?\nIa-i, toamnă, de pe umeri clipele dureroase\nși-ngroapă-mi-l o dată cu frunzele-n pămînt.|786
Adrian Păunescu|Îmbătrânise|Odată l-au ascuns pe tata-mare\nȘi nu l-am mai găsit o săptămână,\nS-a-ntors mai scund cu-aproape-un lat de mână,\nA stat în pat și a cerut ziare.\n\nPărea că va muri, credeam c-așa e,\nÎl copleșise, ca pe mine, frica,\nAbia sufla și nu zicea nimica\nȘi-a-ncremenit cu ochii pe o foaie.\n\nȘi maica suspina, neputincioasă,\nCu ochii plini de lacrimi interzise,\nCând el dormea, muncit de-un fel de vise,\nȘi sângele prin mâini voia să-i iasă.\n\nȘi cum ședea în patul de acasă\nVăzui ca tata mare-mbătrânise.\n\n(Locuri comune, 1986)|4483
Radu Gyr|Piață de fructe|Gutui, lumini cu frunze subsuoară.\nIad roșu, plin de flăcări, lubenițe.\nGravi pepeni copți sub dobrogene-arșițe,\ncu arcuite coapse de vioară.\n\nSâni feciorești și calzi de jupânițe,\ngolașe pere, galeșă comoară.\nDulci prune, umezi ochi de căprioară,\nciorchini de struguri, ugere de vițe.\n\nAh, paradisiacelor podoabe,\ncădelnițe de piersici și de mere,\nexplozii vegetale pe tarabe,\n\nmunți de parfum, azur și giuvaiere,\ncerească fecundare-a cărnii roabe,\nrut sacru — nmiresmată-mperechere!|3974
Adrian Păunescu|Rugă de iarnă|Cînd lumea se mai vede ca urma unei sănii,\nCînd lumea nici nu este decît atîta tot,\nCopiii noștri, Doamne, pentru o clipă fă-mi-i\nBătrîni, ca să priceapă ce pot și ce nu pot.\n\nEi trebuie să știe de pe acum parola\nȘi limita și felul surîsului înfrînt,\nVăd lumea, toată, urmă de sănii. Bate ora!\nLa fel e numai urma de roată pe pămînt.\n\nVom îngheța în veghea acestei munci celeste\nCare, de nu rezistă, revine tot mereu,\nCopiii noștri afle cîtă nevoie este\nDe-această iarnă-n care mă rog cu plînset eu.\n\nPentru o clipă numai bătrîni copiii fă-mi-i,\nDă-le privirea-ntreagă a unui ochi fatal,\nAcum cînd lumea este doar urma unei sănii\nDe trei vecii rămasă în pantă fără cal.\n\n(Repetabila povară, 1974)|4578
Nichifor Crainic|Milogul|Cerşea la colţ un slăbănog\nîn zdrenţe, slut şi fără dinţi,\nneguţătorul de arginţi\ngândi, zãrindu-l pe milog:\n\n-Eu nu dau mila mea obol\nacestui trântor de prisos,\nşi-ntoarse rânjetu-i câinos\nrãmasului cu mâna-n gol.\n\nTrecu maestrul glorios\nal farmecului triumfal\ncu spiritul în ideal\nşi-a zis vãzând pe zdrenţuros:\n\n— E-atât de slut şi mã-nspãimânt\neu, magul purei frumuseţi!\nşi-ntoarse recele dispreţ\nrãmasului cu mâna-n vânt.\n\nTrecu predicatorul sfânt\ngrãbindu-se cãtre amvon\nvijelios ca un ciclon\nsã se dezlãnţuie-n cuvânt,\n\ns-aprindã mila din altar\nde soarta celui slãbãnog,\ndar ocoli pe-acest milog\ncu mâna-ntinsã în zadar.\n\nTârziu, când noaptea cobora,\nsosi o umbrã ca-n icoane,\npe mâini cu semne de piroane\nşi-o inimã ce sângera.\n\nPe chipul ars de chin şi vai\noftând îl sãrutã fierbinte\ncu veşnicie în cuvinte:\n— Tu azi vei fi cu Mine-n Rai!|1272
George Topîrceanu|A. Mirea: Caleidoscop - Unei fosile|De-atâtea ori noi ţi-am făcut ovaţii,\nŢi-am pregătit mândria ta pedantă.\nSalută dar sinteza ambulantă\nA celei mai nebune generaţii!\n\nCăci la atâtea mari evenimente\nEu am luat o glorioasă parte:\nDoar am avut principii conştiente\nŞi capul spart la 13 marte!\n\nNu vezi ce iute mă deprind cu zborul?\nAeroplanul visurilor mele\nVertiginos mă duce către stele,\nCum îl ducea pe Blériot, motorul.\n\nIubesc şi cânt!... Nepăsător cultiv\nA sufletului gratuită zestre, —\nCăci eu sunt tânăr şi-mi bat joc, maestre,\nDe prognosticul tău definitiv.\n\nTu ai ajuns de mult fatalul termen\nŞi te-a orbit sterila ta splendoare;\nEu port în suflet durerosul germen\nAl operelor mele viitoare.|672
George Călinescu|Frunza|Din frunzele ce-n geam\nAzi s-au lovit într-una,\nCăzând sub pom morman,\nŢi-am pus în carte una,\n\nBătând în roşiatic,\nCa un ţesut domnesc,\nCu fire de jăratic\nCe încă mai sclipesc.\n\nE moale ca atlazul,\nŞi ca o gură mută\nCe străbătând obrazul\nPe pleoape te sărută.\n\nPrecum într-un ghioc\nAsculţi al mării hohot,\nÎn foaia mea de foc\nCad frunzele cu şoşot.\n\nAuzi foşnirea lină,\nSuspinul lor uşor,\nAtunci când prin grădină\nLe-mpinge un picior.\n\nSau când le-alungă vântul\nPe drumuri şi-n oraşe,\nCântând pe tot pământul\nPreludii uriaşe.\n\nO, Til, ţi-am pus în carte\nO frunză de atlaz,\nPrin care de departe\nTe mângâi pe obraz.|4669
Adrian Păunescu|Ultim omagiu|Fraților noștri tipografi,\nION CALIȚESCU și GRIGORE PAL,\nmorți, zilele acestea, de inimă,\nla 38 și 36 de ani.\n\n\nDeodată, dintr-o zi, pe altă zi,\nN-ați putut și ați plecat departe\nȘi între noi, e tot ce poate fi,\nȘi între noi, e viață și e moarte.\n\nCând ne vedeam, ne salutam grăbit,\nCă ne chema, la locul nostru, treaba,\nAcum, tot plumbul nostru e cernit,\nV-am căutat, în secție, degeaba.\n\nPaginator lângă linotipist,\nCa-n fiecare zi, ca-n fiecare noapte,\nAcum, și titlul nostru e mai trist,\nÎnsângerat, ca de cireșe coapte.\n\nOricum, aici, în turnul dărâmat,\nNoi construim reviste și ziare\nȘi suntem o familie și-un sat,\nDin care se mai pleacă și se moare.\n\nCe tineri v-ați retras dintre colegi,\nParcă v-ați dus să beți, cu pumnii, apă,\nȘi cea mai nemiloasă dintre legi\nV-a pus chenar, din care nu se scapă.\n\nVă căutăm, dar nu ne observați,\nDe ce-ați căzut, nu-i cale să se știe,\nCa două știri, v-ați strecurat în zaț,\nÎnmormântați în plumb pe veșnicie.|4612
Adrian Păunescu|Târziu|Când v-am rugat să-i ocrotim,\nCând v-am rugat a nu-i uita,\nN-aţi auzit şi mi-aţi răspuns\nCă-i o problemă foarte grea.\n\nŞi-am fost ridicol stăruind\nŞi-am încercat să vă mai spun\nŞi noi m-aţi învinovăţit\nŞi m-aţi considerat nebun.\n\nŞi eu v-am zis că nu e timp,\nCă suntem nişte pasageri,\nŞi voi aţi construit minciuni,\nMai multe astăzi decât ieri.\n\nŞi-acum de ce vă bucuraţi\nDe arta celor ce-au murit,\nCând voi i-aţi condamnat pe ei\nLa trai pe muchie de cuţit?\n\nO locuinţă v-am cerut,\nS-o dăm artiştilor pribegi,\nŞi jaful vostru mi-a răspuns\nCu literele unei legi.\n\nAcum, e gata casa lor\nŞi v-aţi putea şi voi mândri\nCă daţi o casă celor morţi,\nDeşi ei v-au cerut-o, vii.\n\nTârziu răspuns şi ipocrit,\nArtiştii au ajuns pământ,\nE gata casa vieţii lor,\nDar locatarii nu mai sunt.|4602
Leonid Dimov|Destin cu bile|Vaporul vechi cu două roţi uriaşe\nPluteşte pe sub poduri, prin oraşe,\nLicori albastre, galbene, verzui\nPe puntea lui spălată, sorb dudui\nSi cavaleri în frac cu mov joben\nŢinând de zgardă bile din eben:\nRotunde, roşii, cu desen subţire,\nOvale, verzi, cuprinse-n negre fire,\nCu clopoţei, cu ciucuri, cu lumini\n,Cu trandafiri pictaţi, cu flori de crini,\nCu valsuri, cu parfum de liliac,\nChineze, cu dragoni şi vârcolac,\nFranceze, cu perechi dansând gavote,\nBarbare, cu imagini vizigote,\nȘi doamnele, ce râset ţes pe punte\nȘi cum dezleagă pălării şi funte\nCând trec deşerte cheiuri şi palate\nCu monştri la fereşti iluminate.\nAtunci, în noapte, când se schimbă garda\nAprind vedenii bilele şi zgarda,\nIar domnii cu joben, încinşi în frac\nAtoateştiutori, surâd şi tac,\nIar doamnele mai tare râd şi sorb\nCafele din felgean de fildeş orb.|938
Mihai Eminescu|Codrule, Măria-ta|Codrule, Măria-Ta,\nLasă-mă sub poala ta,\nCă nimica n-oi strica\nFără num-o rămurea,\nSă-mi atârn armele-n ea.\nSă le-atârn la capul meu,\nUnde mi-oi așterne eu,\nSub cel tei bătut de vânt\nCu floarea pân-în pământ,\nSă mă culc cu fața-n sus\nȘi să dorm, dormire-aș dus;\nDar s-aud și-n visul meu,\nDragă codri, glasul tău,\nDin cea rariște de fag,\nDoina răsunând cu drag,\nCum jelind se tragănă,\nFrunza de mi-o leagănă,\nIară vântul molcomit\nDe-a vedea c-am adormit,\nEl pin tei va răscoli\nȘi cu flori m-a coperi.|1104
Panait Cerna|De-aş avea eu coiful din poveste|De-aş avea eu coiful din poveste,\nSă colind prin lume nezărit,\nM-aş opri la voi fără de veste,\nSă citesc în sufletu-ţi iubit.\n\nDe-oi simţi că alte rândunele\nOcolesc acuma casa ta,\nCă la geamul tău bat alte stele\nŞi-al tău suflet prinde a uita,\n\nNeştiut m-aş pierde iar în lume,\nFăr' să blestem, fără să mă plâng,\nCa-ntr-o deznădejde fără nume\nDorul meu de tine să mi-l stâng.\n\nDară, de torci la vechiul vis, statornic,\nDe citeşti în lacrămi slova mea,\nBraţele de le-ai întinde dornic\nŞi pe nume tu de m-ai chema —\n\nÎn iatacul tău, în clipe dese,\nFlori şi flăcări s-ar înfiora,\nDezmierdări şi şoapte nenţelese\nPărul tâmplei ţi l-ar tremura;\n\nCoiful mi l-aş smulge cu grăbire\nŞ-o poveste nouă s-ar urzi —\nÎngerul tău paznic cu uimire\nOchii tineri şi-ar acoperi.|3792
Mihai Eminescu|Pe gânduri ziua...|Pe gânduri ziua, noaptea în veghere,\nAstfel viața-mi tot în chinuri trece —\nVa vrea natura oare să se plece\nLa ruga mea — să-mi deie ce i-oi cere?\n\nNimic nu-i cer decât mormântul rece,\nRepaos lung la lunga mea durere —\nDecât să port iubirea-mi în tăcere,\nMai bine ochiu-mi moartea să mi-l sece.\n\nCăci lumea e locașul pătimirei:\nUn chin e valu-i, iară gândul spuma,\nDureri ascunse farmecele firei.\n\nO dată te-am văzut — o clipă numa —\nȘi am simțit amarul omenirei...\nCe-am folosit că-l știu și eu acuma?|1200
Alexandru Vlahuţă|Dor de ducă|De cînd ştie lumea-ntreagă\nCă-mi eşti dragă,\nTu tot plîngi şi plîngi mereu,\nŞ-al tău plîns să plec îmi zice,\nŞi ferice\nSă te duc unde ştie eu.\n\nSă te duc acolo unde\nNu pătrunde\nNici un glas de pe pămînt,\nSă trăim în fericire\nŞi-n iubire\nDulce trai sub cerul sfînt.\n\nHaide, tu vei fi Ileana\nCosinzeana,\nMîndra zînă din poveşti,\nŞi eu, Făt-Frumos. Fecioară,\nHaide, zboară,\nHaide, dacă mă iubeşti.|185
Virgil Carianopol|Aripile|Nu-mi pune aripi! — am strigat\nspre îngerul ce mă ţinea\ncând îmi vâra aripi cu sila\nşi-n umeri mi le îndesa.\n\nNu vreau!\nDar el, cu o răbdare\npe care numai îngerii o au\nNu mă lăsa, deşi din ele,\nSpuneam că nu ştiu cum să dau…\n\nN-auzi?? — strigam.\nTocmai cu mine?\nNu fi aşa ne-ndurător!\nNu le strica, le pui zadarnic.\nEu niciodata n-am să zbor!\n\nEşti surd?? l-am zguduit lovindu-l.\nDar el tot mai aprins lucra.\nŞtia că voi avea nevoie\nŞtia c-odata voi zbura! …..|4318
Adrian Păunescu|Niciodată|<p>\n\nUn cântec nu-i nimic în lumea asta,\nMai bine să-l zdrobeşti şi-apoi să taci\nCând el nici cu iluzie nu umple\nGhiozdanele copiilor săraci.\nDestul cu-atâtea găşti aristocrate\nCe caută şi-n cântece câştig,\nUn cântec nu-i nimic dacă nu face\nMai cald în casele-n care e frig.\n\nNiciodată, niciodată,\nSă nu uităm de cei mai trişti ca noi.\n\nDezmoşteniţii-şi caută o cale,\nNenorociţii trec cu paşii grei,\nNu ne putem închide-n cabinete\nFăcând uşor abstracţie de ei.\nMizeria există până-n oase\nPopoare mor şi indivizi decad,\nNu-i cântec pe pământ să nu miroasă\nA foc, a năduşeală şi a iad.\n\nŞi dacă toate cântecele noastre\nNimic nu sunt şi chiar nimic nu pot,\nNoi pentru cei săraci şi fără şanse\nSuntem mereu datori să facem tot.\nMăcar atât din toate să rămână,\nDin tot ce-am pătimit la focul mic,\nUn vers, o spovedanie, un cântec\nDe partea celor care n-au nimic.|2360
Marin Sorescu|Năpasta|Şi, Doamne, mi-a căzut la loterie\nLozul ghinionist să fiu român\nŞi inventându-mi vina-n puşcărie,\nS-o ispăşesc amarnic, mâncând fân.\n\nSe face, înţeleg, economie\nDe spaţiu locativ şi de-un tacâm.\nŞi de-un poet ce-ar consuma hârtie,\nCu nişte versuri care nu rămân.\n\nCăci cărţile-mi cu roaba sunt cărate\nLa marginea oraşului, tocate,\nCa-ngrăşământ zvârlite pe ogor.\n\nLegat mă simt de limba ta, popor,\nDestinele ne sunt îngemănate,\nCât va ţipa, în zboru-i, un cocor.|2611
Tudor Arghezi|Trebuie|Realizează-te deplin.\nPosteritatea-i buna amintire\nCe-o laşi în lume după tine.\nE-o nouă vieţuire şi-o reîntinerire.\nFă, omule, în viaţă numai bine.\nŞi semenului, dacă-ţi cată rău,\nDă-i binele în schimb şi bunul gîndul tău.\n\nIunie -1967\n\nTudor Arghezi -VERSURI - 1980|4232
Adrian Păunescu|Biet nemuritor la zidul mortii|Numai viteza mă mai ține viu\nși sclav măreț acelorași proporții,\nsă mă opresc, n-am dreptul nici să știu\ncă sunt alergător la zidul morții.\n\nN-am timp la zidul morții să m-așez,\nși combustibil am, de nicăierea,\nprobabil unii cred că și trișez,\ndacă, de-o viață, îmi refuz căderea.\n\nN-am mai dormit de când eram copil,\ncu-aceste roți, cu-această șa sunt una,\niar dacă aș încetini, umil,\nm-aș prăbuși din zid, pe totdeauna.\n\nDistanțele pe care mi le-asum,\nparadoxal, sunt cele și ramase,\npe zidul lentei morți, de-atâta drum,\nvehiculul mi s-a urcat în oase.\n\nA mă mai crede liber, nu încerc,\nîn toată cursa asta nebunească,\nființei mele, alergând în cerc,\nîi este interzis să se oprească.\n\nȘi, vai, în toată tragica belea,\nCobor și urc mereu aceeași pantă\nși nemurirea e o boală grea,\nun fel de plictiseală arogantă.\n\nDestui își pot închipui că eu\nador această-ntrecere vulgară,\ncă-mi place tot acest absurd turneu\npe zidul morții unui circ la țară.\n\nDar eu alerg, ca să nu mor, cumva,\nși înțeleg cu vrere vinovată\ncă nu mai am puterea de-a pleca\nde-aici, din zidul morții, niciodată.\n\nNu pot trăi, precum nu pot muri,\nnu mă opresc, precum m-alungă sorții,\nnu pierd nimic și nu pot birui,\nca biet nemuritor la zidul morții.|2176
Adrian Păunescu|Venise toamna|Venise toamna ca o renunțare\nși ca rugina, peste un cuțit,\nera o zi, în care nu se moare,\nși, totuși, tu, atuncea, ai murit.\n\nVenise toamna, ca să-ți fie soră\nși să te-ajute să respiri curat,\nși, chiar atunci, în panica majoră,\nte-ai stins, ai dispărut, ai scăpătat.\n\nVenise toamna, ca să-mi fie bine\nși să mă curăț de păreri de rău,\nși tot ce s-a-ntâmplat, apoi, cu tine\na fost o cale, spre sfârșitul tău.\n\nVenise toamna la nivel de frunză\nși la nivel de cercuri de copac,\nși-acum, când ești în toamna mea ascunsă,\nadio, noapte caldă, somn opac.\n\nVenise toamna, parcă, tâlhărește,\nîn formă de blestem și de deochi\nși, vai, iubita mea fără nădejde,\nca o lumină, mi te-ai stins în ochi.\n\nAdrian Păunescu\n18 septembrie 1995\n(Infracțiunea de a fi, 1996)|4616
Nicolae Labiş|Am Obosit De Vin, De Stele|Am obosit de vin, de stele\nAm obosit de gândurile mele, \nAm obosit de ochii care ma rasfrâng\nNeculegându-mi chipul din adânc.\nAm obosit râzând, am obosit de-atâta poezie\nCântând doar cele câte vor veni\nSau cele câte vrem sa vie.\nVisez sa uit odata\nCuvinte, rânjet, gând\nSi sa privesc în ochii de agata\nCa fiecare om de rând, \nChipul rasfrânt sa nu-mi mai vad, \nCu spaima mea si hohotul meu rece\nLânga un foc sa ma cuprinda somnul\nSub zarile cu margini de pamânt.\nÎn sângele fecioarei purificat si dus\nPrin trupu-i alb cu fragezimi de nea\nEu as simti cum cerul coboara lin de sus\nCiorchini de cântece deasupra mea\nStiu: acest vis pamântul mi-l nutreste\nSmulgându-mi dorul meu de infinit\nDar visul creste-n mine ca madulare grele\nAm obosit...\n...\nMi-a murit iubirea cu rânjet si stele\nÎnca din fesele inimii mele\nMi-a murit si-i strigoi si-n rastimpuri revine\nSi tarus nu-i pot bate-ntre coaste la mine.|1623
Marin Sorescu|Tușiți|La cele mai bune replici ale mele\nAi tuşit,\nScorpie bătrână.\n\nEle erau cheia\nÎntregului spectacol,\nLe pregăteam în febră\nAni în şir,\nOamenii m-aşteptau cu respiraţia tăiată,\nEfectul trebuia să fie formidabil,\nDar pe tine tocmai atunci\nTe îneca tusea,\nScorpie bătrână.\n\nDacă se-ntâmpla\nSă lipseşti odată,\nÎncepea să tuşească\nScaunul pe care stătuseşi.\n\nAcum ai molipsit\nToată sala,\nPiesa se petrece de la un cap la altul\nÎntr-o tuse măgărească...\n\nTuşiţi,\nRăguşit, piţigăiat, dogit,\nCu pauze, în accese, uscat, pistruiat,\nCa la vocalize, ca la doctor,\nTuşiţi!\n\nCredeţi că spun rolul pentru voi,\nOchii mei par că se uită la voi,\nCând, de fapt, eu privesc peste capetele voastre\nBecul roşu din fundul sălii.\n\nPentru el vorbesc,\nLui îi spun sufletul meu învăţat în nopţi de insomnie,\nBecului roşu care arată locul pe unde, la sfârşit,\nVoi trebuie să evacuaţi sala,\nScorpii bătrâne.|2648
Carmen Sylva|Pământului|Vai ce durere-n suflet,\nPământule, tu porţi —\nDe mii de ani tu singur\nÎngropi copiii morţi.\n\nŞi-aşa de multe lacrimi\nTu plângi de mila lor,\nDin cer să-ţi fie Domnul\nA-tot-îndurător.\n\nDar câţi copii la sânu-ţi\nMereu tu ai să strângi\nŞi mii de ani, Pământe,\nVai, cât o să mai plângi!|2765
Adrian Păunescu|Trei anotimpuri|Copacul frunza parcă și-o condamnă\nLa moartea ce-l atinge și pe el,\nCădere și furtună, fel de fel,\nAtâta iarnă, într-o zi de toamnă.\n\nCând m-am culcat, aseară, era vară\nȘi parcă nu mă mai puteam trezi,\nCă toamna apăruse-n plină zi\nȘi iarna domina, elementară.\n\nVa trebui să le schimbăm pe toate,\nNimic n-a mai rămas precum a fost,\nCuvintele s-au și golit de rost\nȘi inima în trei sezoane bate.\n\nOricum, rămânem grăniceri în post,\nLa parastasul zonei temperate.\n\n1 octombrie 2004\n\n(Vagabonzi pe plaiul mioritic, 2007)|4611
Lucian Blaga|Ce aude unicornul|Prin lumea poveştilor\nzumzetul veştilor.\n\nPrin murmurul mărilor\nplânsetul ţărilor.\n\nPrin lumea aievelor\ncântecul Evelor.\n\nPrin vuietul timpului\nglasul nimicului.\n\nPrin zvonul eonului\nbocetul omului.|3304
Traian Demetrescu|Într-o cârciumă murdară|Deunăzi, la o masă de cârciumă murdară\nAm întâlnit un tânăr şi vechi amic. Părea,\nIsus murind pe cruce: slab, galben, trist. Şi bea,\nC-o sete nesfârşită, o băutur-amară.\nMă fermeca prin vorba-i pătrunsă de mister,\nSpunându-mi de viaţă.. de moarte şi de cer,\nÎntretăindu-şi vocea ades cu lungi suspine:\n- E pretutindeni răul... în nici o parte bine...!\n- Dar pentru ce atuncea trăieşti? I-am întrebat..\nEl se uită la mine duios, pierdut, ciudat;\nÎn ochi trecu o rază de palidă scânteie,\nŞi începând să. plângă, şopti: -pentru-o femeie!|1921
Magda Isanos|Padurea|Pădurea, când s-a făcut toamnă târziu,\na scoborât, ca pe niște odoare,\nclopotele ei de verdeață răsunătoare,\nde care faurii pământeni nici nu știu...\n\nȘi ea — bătrâna — le-ngropă ca pe morți\naceste clopote de stejari și de ulmi,\nce scufundate-n pământ mai visau despre culmi\nși dulce prin somn sunau după grelele porți.\n\nAtunci ca orbită lumea rămase,\ncrezând că mai vede înflăcăratele coame,\nîn vreme ce putred sânge de poame\nspre buzele fetelor moarte-ncepea să se lase...|1055
Radu Stanca|Poem|O să rămâi în mine şi după ce-o să pleci,\nLa fel de nepătrunsă, la fel de-mbietoare,\nO insulă ciudată cu drumuri şi poteci\nCe nu duc nicăirea sărmana mea plimbare.\n\nO să rămâi în mine şi când vei încerca\nSă intri în pădure şi să te pierzi într-însa.\nVezi ! Urma ta săpată e în visarea mea\nŞi pot, oricând îmi place, să umblu după dânsa.\n\nŞi te-aş găsi chiar dacă n-ai vrea să te găsesc,\nŞi te-aş afla oriunde te-ai ghemui hoţeşte.\nVisarea mea e ca un condur împărătesc\nCe numai la piciorul tău zvelt se potriveşte.\n\nO să rămâi în mine şi după ce-o să zbori\nDin inima mea neagră, ca un canar din cuşcă.\nTristeţea mea ciudată te va ochi şi-n nori ;\nTristeţea mea ţinteşte mai bine ca o puşcă.\n\nŞi te-aş zări oricâte costume ai schimba,\nOricâte măşti ţi-ai pune să nu te pot cunoaşte.\nVisarea mea — din sute de mii te-ar descifra.\nTristeţea mea — din sute de mii te-ar recunoaşte.|1858
Zorica Laţcu|Veşmântul|În drumul plin de sânge si noroi,\nTi-am auzit, Stapâne, pasii moi.\n\nCa raza coborâta din senin,\nPluteai usor, cu mladieri de crin.\n\nÎn jurul Tau, multime de norod,\nTe pângarea cu sânge si cu glod.\n\nSi cum mergeam în urma Ta mereu,\nStropi si-asupra mea cu lutul greu.\n\nCi când norodul, Doamne, Te-a lasat,\nÎntreg vesmântul alb Ti-era patat.\n\nAs fi cazut cu sufletul învins,\nCi-n mila Ta o mâna mi-ai întins.\n\nGenuni adânci, ca-n vis s-au luminat.\nAtunci privii vesmântul întinat,\n\nCa-n inul alb vedeam cum înflorea\nDin fiecare pata câte-o stea.|2147
Adrian Păunescu|Cerere de recurs|În numele poporului român,\nÎn numele a ceea ce mă doare,\nÎnaintez recurs fără scăpare\nCerescului şi absolut stăpân.\n\nNoi dacă pe aici ne mai târâm,\nFă-i monument, că nici mormânt nu are,\nLui Ion, întregitorul de hotare,\nTrimis acum pe celălalt tărâm.\n\nNu vom putea trăi cu frica-n sân,\nMomentele de demnitate rare,\nTrăiască veşnic România Mare,\nCe numai sieşi îşi va fi stăpân.\n\nÎl cheamă, după ţara care-l doare,\nIon Antonescu, Mareşal Român.|2201
Adrian Păunescu|Un pachet de biscuiti|Nu stiu daca ati aflat cu totii, oamenii milostivi si instariti\nDe batrana ce-a furat de foame un banal pachet de biscuiti.\nEa de acolo isi cumpara sarmana, ieftin alimentul preferat\nPana cand cu preturile astea, n-a mai avut bani si l-a furat.\n\nTotusi cat de rea esti soro lume,\nCe cumplit spectacol iti permiti\nDaca s-a ajuns sa moara oameni\nPentru un pachet de biscuiti\n\nNu stia sa minta si sa fure, a trait in cinste din putin\nSi-au vazut-o ca e speriata, parca o muncea un gand strain\nNici n-au apucat s-o controleze, ca s-a si predat ca intr-un joc\nSi innebunita de durere a cazut si a murit pe loc.\n\nTotusi cat de rea esti soro lume,\nCe cumplit spectacol iti permiti\nDaca s-a ajuns sa moara oameni\nPentru un pachet de biscuiti\n\nS-au furat averi de miliarde, tari intregi au fost facute praf\nNici n-ar fi mai potrivita sigla decat o ruina si un jaf\nIar acei ce le-au furat pe toata dau din cap profund dezamagiti\nCa batrana a murit umila pentru un pachet de biscuiti.\n\nTotusi cat de rea esti soro lume,\nCe cumplit spectacol iti permiti\nDaca s-a ajuns sa moara oameni\nPentru un pachet de biscuiti|2471
Nicolae Labiş|Nourii|Privesc grăbiţii nouri ce-alunecă pe zări,\nTopindu-se departe şi revenind întruna.\nParcă-mi trimit tăcute, nostalgice chemări,\nEi, fraţii cu dreptatea, cu ziua şi cu luna.\n\nOceane mari de apă pe-a cerului genuni\nCâteodată-s limpezi ca lacrima pe-o pleoapă,\nRevarsă altădată şi trăsnet şi furtuni -\nRămân aceleaşi totuşi oceane mari de apă.\n\nCe chipuri prinde-n slavă al norilor convoi!\nCentauri, turme, nave, creneluri de redută...\nNoi îi urâm când grindini revarsă peste noi,\nNoi îi iubim, cu stropii lor calzi, când ne sărută.|3714
Radu Gyr|S-ar cuveni|S-ar cuveni ca inima aceasta,\nprin flacără trecută ori țepușă,\nde mult să fie țăndări și cenușă,\ncum au muncit-o fierul și năpasta.\n\nȘi, totuși, ce vrăjită nuielușă\nde aur îmi atinge iarăși coasta,\nca să trezească apriga și casta\nnădejde, adormită după ușă?\n\nCe curcubeie tinere mi-anunță\ndupă furtună fragedă recoltă?\nAici e-un spic și colo e-o grăunță,\n\nnoi crini răsar din lacrimi de revoltă.\nNu, inima aceasta nu renunță,\nluceferii citindu-și-i pe baltă.|4034
George Bacovia|Din vremuri|Un moment, să gândesc...\nCum iarna îşi duce teroarea —\nMizerii, de-aproape, doinesc,\nSclipeşte-n ferestre ninsoarea.\n\nIernatice nopţi viscolesc...\nDar cine mai cată grandoarea\nDin vremuri mereu ce-amăgesc?\nSclipeşte-n ferestre ninsoarea.|2898
Adrian Păunescu|Iubito, vine toamna|Iubito, vine toamna peste toate,\nBacovia reintră în portrete,\nCad frunze picurând singurătate\nŞi tu ai gesturi, parcă, mai încete.\n\nŞi te iubesc la echinox şi după,\nIubito, vine toamna să decline,\nSă macine, să năruie, să rupă\nAl lumii apogeu de feminine.\n\nCum tu rămâi la ţărmure de mare,\nEu plec s-aştept şi crivăţ, şi omături\nŞi să mă-mbăt la mese singulare\nCu umbra lui Bacovia alături.\n\nIubito, vine toamna dinspre munte,\nCu ghilotine şi anestezie,\nTot omul e un snop de amănunte\nCare ameninţă esenţa vie.\n\nCu hachiţe şi mofturi şi-alte alea\nÎmi eşti pedeapsa, dar îmi eşti şi doamna.\nDe pomi sinucigaşi se umple valea\nIubito, te iubesc şi vine toamna.\n\nNatura se închide ca un templu\nCu lacăte de fosfor şi rugină,\nEu morţii mele te voi da exemplu\nCât eşti de disperată şi senină.\n\nIubito, vine toamna până-n oase,\nO simt în mâna care ţi se-ntinde,\nPriveşte, ies fumuri peste case,\nIubito, după toamnă vin colinde.|2314
Nichita Stănescu|Gând 7|Dac-ar fi să scriu un catren - catren însemnând o\npoezie de numai patru versuri - în ce sens de numai\npatru versuri, diferite popoare au poezii scurte,\nnoi... cea mai scurtă poezie a românilor este\ntăpuritura din Maramureş, care se începe cu un\nchiot şi se sfârşeşte cu o besteleală, dar e foarte\nfrumos că e aşa.|3560
Vasile Militaru|Rugaciune de pocainta|Sufletul din mine plin e de păcate\nŞi mereu colindă căi întunecate…\nÎnsetat de viaţă, fără nici o pace,\nEl mereu pe voia diavolilor face;\n\nZilele trăindu-şi una câte una,\nTot mai rob îl are pizma şi minciuna,\nPe nedrept îşi face tot mai multă parte\nDe atâtea bunuri şi plăceri deşarte.\n\nCa albina-n goană veşnic după miere,\nSufletu-mi aleargă după tot ce piere:\nPatimile toate ca o apă-l fură,\nŞi-i trufaş, de moarte, şi e plin de ură…\n\nMă cutremur, Doamne, si mă-neacă plânsul,\nCând mă văd ca pomul fără roade-ntrânsul,\nAle cărui ramuri de omizi sunt pline,\nCum e plin de rele sufletul din mine!…\n\nSuflete nebune, oare ce vei face,\nCând de trupul şubred mi-te vei desface:\nCând la judecată, nu vei putea duce\nNici-o floare Celui răstignit pe cruce?…|4307
Vasile Alecsandri|Adio Moldovei|Scumpă ţară şi frumoasă\n0, Moldovă, ţara mea!\nCine pleacă şi te lasă\nE pătruns de jale grea,\nCăci, plutind în visuri line\nPe-al tău sân ca într-un rai,\nDulce-i viaţa de la tine\nCa o dulce zi de mai!\n\nEu te las, ţară iubită,\nDe-al tau cer mă depărtez\nDar cu inima cernită\nPlâng amar, amar oftez!\nTrist, acum la despărţire\nDe fiori mă simt cuprins.\nŞ-orice dragă nălucire\nPentru mine-acum s-au stins!\n\nCine ştie, cine ştie\nDacă-mpins de-al soartei vânt,\nM-oi întoarce-n veselie\nSă sărut al tău pământ!\nDe-oi videa încă vrodată\nMunţii tăi răsunători\nCe cu-o frunte înălţată\nSe perd falnic pintre nori;\n\nŞi-ai tăi codri de verdeaţă,\nUnde curg, şoptesc uşor\nReci izvoare ce dau viaţă,\nDoine care zic de dor,\nŞi-al tău cer care zâmbeşte\nSufletului românesc\nŞi oricare mă iubeşte\nS-ori pe care eu iubesc!\n\nIată ceasul de pornire!\nIată ceasul mult amar!\nVeselie, fericire,\nEu le las pe-al tău hotar,\nŞ-a mea inimă îţi zice:\nO! Moldovo ce jălesc,\nAdio! rămâi ferice,\nFerice să te găsesc!|4249
Alexandru Macedonski|Acşam dovalar|În Kars, sub cer cu fund de aur,\nPe când e soarele-n apus,\nÎncolăcit ca un balaur\nPe după deal aproape dus;\nS-arată-n galbenul ce scade,\nTopindu-şi faţa în azur,\nO minaretă cu arcade\nCe predomneşte împrejur.\nO vezi cu alba-i siluetă,\nCa o fantasmă sub iaşmac,\nCe-ascunde forma ei cochetă\nŞi nişte ochi ce nu mai tac.\nÎn micul ei pridvor de scânduri\nApar doi hogi în relief,\nDin care unul stă pe gânduri,\nPrivind în zarea de sidef.\nCelalt purtând pe cap turbanul\nŢesut din verde ibrişim,\nPsalmodiază Alcoranul:\nAlah abkar! Alah kerim!”|107
Dimitrie Bolintineanu|Elegie|De lacrimi înfocate, vai! genele-mi sunt pline\nŞi mâna-mi acum rece pe harpă a-ngheţat;\nStrăină mi-este lumea d-acuma pentru mine,\nCăci ce-am iubit în viaţă ca visul a-ncetat.\n\nAveam un frate tânăr a căruia junie\nCa râuşor de lapte luase cursul lin,\nCe în a sa ferice, plăcere, bucurie,\nZicea cu vorbă dulce: „Eu nu voi să suspin!”\n\nAveam şi-un tată încă, amic cum şi părinte,\nA cărui gene albe în plâns au fost albit.\nDar vai! ei dorm acuma în tristele morminte,\nCopilul lângă tată, precum au vieţuit.\n\nIubeam o copiliţă, o tânără suflare,\nO floare matinală ce creşte surâzând,\nCe fără să adune în viaţă-o sărutare\nÎn dimineaţa vieţii a încetat cântând.\n\nTot ce-am iubit în lume a încetat din viaţă,\nŞi iarba primăverii sub paşii-mi s-a uscat;\nAl vieţii mele soare s-a stins colo în ceaţă\nŞi anii mei de tineri în dor s-au întristat.\n\nEu am trecut ca floarea aici în astă lume,\nDar inima-mi zdrobită atât a pătimit!\nAh! d-aş fi fost o floare purtând un dulce nume,\nAş fi trecut prin viaţă şi n-aş fi suferit.|472
Radu Gyr|Rondelul unui portret|Tot infinitul în pupile,\ncinci continente în caiet.\nScriam, solemn și violet,\n„Je t”aime”, pe nu știu câte file.\n\nPe-atunci urcam către Tibet,\ncând nu muream la Termopile...\nTot infinitul în pupile,\ncinci continente în caiet.\n\nDar nu-i decât un vechi portret\nși-un biet școlar brumat de zile,\npe care-l șterg de praf, încet...\nCinci continente în caiet,\ntot infinitul în pupile,|4026
George Bacovia|Dimineață|O cafea neagră... şi-o ploaie de gheaţă,\nCând spirtul mai arde culori în odaie —\nO privire pe-o carte, pe straie,\nŞi pasul mă-ndrumă în dimineaţă.\n\nCum frigul, tremurând ca o veste, \nTot plânge de-al meu şi de-al tău...\nTot mai mult am rămas cu ce este,\nŞi plouă cu-o părere de rău.\n\nAm uitat dacă merg... încă tot mă iubesc... \nAm ajuns la timp, ocup şi un loc.\nDar gândul apasă cu greul său bloc...\nE numai vedere... nu mai pot să vorbesc...|616
Ion Heliade-Rădulescu|La Maria|In apogeul noptii, in concentrarea-n sine,\nCu candela nainte cand rogi pe Dumnezeu,\nDe vrei sa stii atuncea ceva si despre mine,\nIntoarce-te, si-n umbra din urma ta sunt eu.|823
Costache Ioanid|Spre Betleem|- Pe drum de noapte, prin câmpii,\nspre ce liman te duci, fecioara?\n- Spre Betleem, spre Betleem,\npurtând un Salvator suprem.\n- Spre ce ţinut de slavă nins\nzburaţi, voi îngeri, printre stele?\n- Spre Betleem, în zile grele.\nSpre Betleem, spre Betleem,\nsă ducem un mesaj suprem.\n- Spre ce minune, voi, păstori,\nporniţi prin beznă, fără frică?\n- Spre Betleem, spre ieslea mică,\nspre Betleem, spre Betleem,\nspre veşnicul Pastor suprem!\n- Spre ce oraş zoriţi, voi magi,\nc-un dor ce inima va umple?\n- Spre Betleem, cu daruri scumpe,\nspre Betleem, spre Betleem,\nspre slavă unui Mag suprem.\n- Veniţi şi voi, prieteni dragi,\nveniţi cu noi pe calea strâmtă,\nspre Betleem, spre ieslea sfânta,\nspre Betleem, spre Betleem,\nspre Pruncul salvator suprem!\n\nAMIN|2811
Costache Ioanid|Floarea de mireasă|"Pe un fir de floare pală,\ncă pe-un coif de îngeraş,\npe un fir de floare pală,\ndintr-o singură petală\ns-a oprit un fluturaş.\n\n- Vai, şopti el, câte zale\nare dalia pe strai!\nVai, şopti el, câte zale,\ncâte sute de petale!\nŞi tu numai una ai...\n\nAscunzând în ea mirarea\nde-un astfel de gând străin,\nascunzând în ea mirarea,\ni-a răspuns c-un zâmbet floarea\nşi cu-o lacrimă-n declin!\n\n- Eu sunt simplă, dar aleasă.\nŞi n-aş vrea un alt veşmânt.\nEu sunt simplă, dar aleasă,\ncăci sunt floare de mireasă\ncare spune: ""Una sunt!""\nAMIN"|2794
Mihai Eminescu|Adânca mare...|Adânca mare sub a lunei față,\nÎnseninată de-a ei blondă rază,\nO lume-ntreagă-n fundul ei visează\nȘi stele poartă pe oglinda-i creață.\n\nDar mâni — ea falnică, cumplit turbează\nȘi mișcă lumea ei negru-măreață,\nPe-ale ei mii și mii de nalte brațe\nDucând pieire — țări înmormântează.\n\nAzi un diluviu, mâne-o murmuire,\nO armonie, care capăt n-are —\nAstfel e-a ei întunecată fire.\n\nAstfel e sufletu-n antica mare.\nCe-i pasă — ce simțiri o să ni-nspire —\nIndiferentă, solitară — mare!|1075
Ion Heliade-Rădulescu|Corbul şi vulpea|(La Fontaine)\nJupân corbul câştigase\nDin negoţul ce-apucase\nUn bun chilipir de caş,\nŞi cu dânsu-n cioc se duse\nP-un copac, unde se puse\nCa un om l-al său sălaş.\nVulpea, ca o jupâneasă,\nO cam şterge de p-acasă,\nŞi ieşise la primblare;\nIar bunul miros ce are\nD-ici, de colo o-ndreptă\nSub copac, şi-n sus cătă:\n„Jupâne corb, plecăciune!\nO, Doamne, ce frumuseţe!\nCe pasăre, ce minune,\nCe drag de pene măreţe!...\nDar n-are glas; ce păcat!”\nCorbul, îngâmfat în sine,\nNicidecum nu-i veni bine\nCa vulpea să-l socotească\nDe mut sau să mi-l vorbească\nCă e prost l-al său cântat.\nLungi gâtul, căscă ciocul\nŞi-ncepu a croncăi.\nCaşul căzând, vulpea-aci,\nCântăreţul păţi jocul.\n„Jupân corb, precum se vede,\nMinte numai îţi lipseşte;\nŞi fă bine de mă crede\nŞi-nvaţă, te foloseşte:\nCă de mult, foarte de mult,\nDin punga celor ce-ascult\nLinguşitorii trăiesc.”|818
Dimitrie Anghel|Reverie|Cântai un cântec straniu din țările de Nord, \nO melodie blândă și limpede ca gheața;\nȘi eu visam pe gânduri ce dulce-ar fi fost viața\nSă am cu tine-o casă pe-o margine de fiord.\n\nCa marmura curată, de sus și până jos,\nSă fie albă toată și-n ape să se vadă\nStând misterioasă sub gluga de zăpadă, \nCum stă pe-un vârf de stâncă, un cuib de albatros.\n\nS-o-mprejmuie tăcerea eternă de la poli, \nSă pară-ncremenite de veacuri toate cele\nSub mantii somptuoase de albe catifele\nȘi noi să fim ai vieții cei de pe urmă soli.\n\nSă dea ocol cu spaima, corăbiile mari\nȘi-n locul lor, solemne, pe calmul apei noastre, \nGhețarii să-și porneasca escadrele albastre, \nPlutind fără de steaguri și fără marinari.\n\nAșa visam, dar toate cu ultimul acord\nAu reintrat în noapte, dar nu ți-am spus nimica\nȘi-am sărutat cucernic mânuța asta mică\nCe-a năruit o casă pe-o margine de fiord.|463
Adrian Păunescu|Ce frumoasă eşti|Ce frumoasă eşti în prag de iarnă,\nNinge disperat asupra ta,\nCerul peste tine se răstoarnă,\nŢurţurii în plete vor suna.\n\nHai să fim doi oameni de zăpadă\nRidicaţi de braţe de copii,\nCare-n frig şi ger mai ştiu să creadă\nCă se pot iubi, se pot iubi.\n\nCe frumoasă eşti în prag de vară,\nCând miroşi a mere ce se coc,\nCerul în fiinţa ta coboară,\nTrupul meu din trupul tău ia foc.\n\nFocurile noastre se cunună,\nFocurile noastre se-nţeleg,\nSuntem baza lumii împreună,\nSuntem vara focului întreg.\n\nCe frumoasă eşti în prag de toamnă,\nCa o zi egală între nopţi,\nCând iubirea noastră te condamnă\nSă ai soarta strugurilor copţi.\n\nSă înveţi, iubito, să te bucuri\nCă ţi-am dat din jertfă un destin,\nŞi că via, asurzind de struguri,\nVa trăi definitiv în vin.\n\nCe frumoasă eşti în primăvară,\nCea mai minunată-ntre femei,\nIezii pasc năframa ta uşoară,\nTu, cu muguri, bluza ţi-o închei.\n\nSigilat de taine nepătrunse\nCerul bate drumul tău îngust,\nTrupul tău de muguri şi de frunze\nDe la cine să învăţ să-l gust?|4420
Alecu Donici|Florile|La niște case mari, în oale prea bogate,\nSta falnic pe ferești,\nPe lângă flori firești,\nȘi cele prelucrate\nDe mâine omenești.\nDar iată, nori s-adună,\nCu fulgere lucind,\nȘi tunetul răsună\nDe ploaie prevestind;\n\nIar floricelele acele iscusite\nÎndreaptă către zei\nSmerita rugăminte:\nCa să oprească ei,\nCu un cuvânt din ceri,\nA ploaiei neplăceri;\n\nDar rugămintea lor au fost zădărnicită\nȘi ploaia cea pornită\nDe un răcoare vânt\n\nSe varsă pre pământ,\nPotoale sfera grea,\nVerdeața înnoiește\nȘi firea după ea\nSe pare că zâmbește.\n\nAtunci și florile acele naturale\nSe dezvelesc frumos,\nDin sânurile sale\nDau desfătat miros;\n\nIar florile de fir, mătasi și catifea,\nCe ruge înălța când ploaia se ivea,\nDe frumusețea lor lipsite și pătate,\nAu fost de pe ferești afară lepădate.\n\nTalentului firesc de critică nu-i pasă,\nEa nu întunecă a lui gândiri frumoase;\nȘi numai florile acele prelucrate\nSe tem de ploaie foarte.|65
Mihai Eminescu|Cu pânzele-atârnate|Cu pânzele-atârnate\nÎn liniște de vânt,\nCorabia străbate\nDeparte pe pământ.\nIar stolul rândurelelor\nTrece-ntre cer și mare...\nO, stelelor, stelelor,\nNemuritoare,\nDe ce și voi nu vă luați\nPe-ale lor urme oare?\n\nDe ce mă întristează\nCă valurile mor,\nCând altele urmează\nRotind în urma lor?\nDe ce căderea florilor\nȘ-a frunzelor ne doare?\nO, norilor, norilor,\nȘti-veți voi, oare,\nDe ce rămân atâtea-n veci\nȘi numai omul moare?\n\nÎn cer întotdeuna\nUrmăm al nostru mers,\nCa soarele și luna\nRotind în univers.\nUn crez adânc pătrunde-va\nDe-a pururi omenirea\nCă undeva, undeva\nE fericirea:\nȘi toți aleargă după ea:\nN-o află nicăirea.|1108
Adrian Păunescu|Amurg cu diavoli|O, pepenii iluminau cerul când se coceau,\nCu urmele dinţilor de iepuri în ei,\nStelele moi le muşcau, le sângerau,\nCu purpurii averse de ulei.\n\nLăsau amurg femeile cu struguri negri pe braţ,\nCu gesturile mâinii închizând ore şi coşuri.\nApoi, se ridicau de pe pământ,\nCu pepenii frumoşi şi aţâţaţi,\nBostănăriile ticsite de mirosuri,\nŞi seara se-nchidea întunecând.\n\nNoi ne făceam diavoli la mal de apă,\nMânjindu-ne pe trupul gol,\nMisterios şi-n grabă,\nCu acel iad al apei, de nămol.|2165
Virgil Carianopol|În faţa mării|poetului Tiberiu Utan\n\nCum seamăn eu cu tine, mare,\nLa fel, mereu neliniştit,\nÎnchis din patru părţi de timpul,\nDin care nu e de ieşit.\n\nMă zbat adânc, fără cruţare,\nMă trag în mine, mă-nvrăjbesc,\nDar oricât aş lovi de tare\nDegeaba ţărmii mi-i lovesc.\n\nE-o luptă fără-asemănare,\nSunt malurile prea de fier.\nNici eu nu-s mulţumit, ca tine,\nDoar cu bucata mea de cer.\n\nIzbesc mereu, mereu mai aprig\nŞi fără să îngenunchez,\nDar nu pot, nu, ieşi din vremea\nÎn care-ncep să-nnegurez.\n\nMi-e dorul inima şi gândul\nTot răni, la zbatere proscris,\nDar încă lupt să nu stau numai\nÎn ţărmurile mele-nchis.\n\nIzbesc, izbesc întotdeauna\nCa tine, tot mereu la fel.\nŞi mie timpul mi-a pus maluri\nŞi nu pot sa mai ies din el...|4328
Adrian Păunescu|Iubire incurabilă|N-ai cum să scapi de sigiliul meu,\nTe-au reconstruit definitiv\nCele câteva mii de încleştări\nDe dragoste,\nîn care eu am rămas\nMereu în tine,\nCa un cont într-o bancă,\nEşti înregistrată,\nEşti marcată,\nEşti însemnată.\nŞi chiar dacă sămânţa,\nîn sfânta ei vulgaritate,\nA trecut cu apa,\nŢi-a rămas formatul mental,\nTe vor asupri criteriile,\n\n\nMă vei simţi în carne şi în creier\nPrezent în mod obsesiv.\nŞi, chiar dacă ai să vrei să mă uiţi,\nMă vei uita tot în felul meu,\nŞi chiar şi lucrând împotriva mea\nVei avea obsesia gramaticii,\nVei avea năzărirea stilisticii,\nTot cu armele mele vei lucra.\nVei deschide paranteze,\nVei divaga savant\nŞi numai când ăla\n(care nu mă interesează)\nTe va plesni peste gură,\nVei avea tăria să regreţi,\nîn acelaşi fel,\nCum toate ţi s-au format\nDupă tiparul meu, în aceşti ani,\nŞi să plângi umilită, după vremuri\nŞi după gesturi\nAle unei iubiri pierdute\nPe totdeauna,\nIubire incurabilă.\n(Liber să sufăr, 2003)|2313
Tudor Arghezi|Timpuri|Uite-ți trecutul în palmă ... Te gîndești ...\nAtîtea povești -\nCînd le-ai citit,\nFără-nceput, fără sfîrșit\nȘi cu sfîrșitul la-nceput ?\nSeamănă măcar a trecut\nCrîmpeiele acestea\nCe par să urzească povestea,\nIcoanele șterse, în care umblă\nO umbră de umbră ?\n\nApe fără oglindire,\nSfoara pîraielor subțire\nCare-ntr-o dîră se zbate\nPe păturile otrăvite ale ălbiei uscate ?\nNisip, cenușe și lut\nSînt în trecut ?\n\nUn talaz se frămîntă,\nZguduie marea frîntă,\nRupe unda și viscolul de alge\nȘi nu se sparge !\nSe îndulcește, alunecă, se strecoară, adoarme.\nFără năvală, fără să se sfarme.\nHultanul a cerut boabe de sînge.\nLeagă-i rana, nu i-o strînge,\nȘi pliscului, cînd i se deschide,\nDă-i boabe de stafide.|4227
Alecu Donici|Umbra şi omul|Un om nu prea cu minte\nSă-şi prindă umbra vrea,\nDar când pornea 'nainte,\nŞi ea mergând sporea.\nIar ea fugea mai tare\nŞi ori cu ce o alunga,\nTot umbra nu se da.\nCând ostenit de goană, el îndărăt se-ntoarse,\nAtuncea ea din urmă cât cole îl luase.\nAşa-i acea nălucă, nătângă şi fatală\nCe pururea ne-nşală,\nSub nume de noroc,\nŞi după care unii necontenit s-alungă\nDar nu pot să-l ajungă;\nIar alţii, stând pe loc,\nDe el se folosesc.\nŞi fără nici un merit favoru-i dobândesc.|99
Tudor Arghezi|Toamnă|Cade frunza de pe nuci,\nTălpi croite, de papuci.\n\n1963|4229
Marin Sorescu|Câteodată|Câteodată întunericul\nE în afara mea,\nFulgerul nu se mai dezdoaie.\nSe văd prin el, ca printr-o ţeavă\nDe telescop.\n\nVreo stâncă poate pe undeva\nNu vrea să se mistuie,\nVreo scorbură opune rezistenţă\nCariului deznădăjduit.\n\nN-a mai căzut de mult\nNici o stea:\nCirculă greu materia pe cer.\nCuiva i s-a întâmplat o nenorocire\nŞi nu vrea să plângă:\nSe îngreunează circulaţia apei\nÎn natură.\n\nŞi eu prind această stare\nDirect în suflet,\nCa oglinda apei norul de sus\nBolovan în ochi.|4676
Ilarie Voronca|Naştere glorioasă|"Oare marea a apărut sau pădurea sau focul\nZăpada, sau femeia, sau gloria oraşelor?\nCare a fost semnal strălucitor, soarele întrezărit\nCel ce ne făcu pe fiecare din noi să strige: ""Vreau să exist!""\nCa să ne smulgem cu o atare forţă\nMăruntaielor nopţii, cu aşa o forţă\nSă sfâşiem pântecele mamelor,\nA trebuit să ne cheme o bucurie imensă.\nVreau să exist! a strigat fiecare din noi, - şi am existat,\nDar ce călătorie îndepărtată ne şi obseda\nAsemeni marinarului care se urcă pe puntea corăbiei,\nAtras de o geografie secretă?\nDacă am putea regăsi care a fost sensul naşterii noastre,\nCe anume ne umplea de o ardoare de neînvins!\nOare nu sunt cel ce aleargă spre pădure\nDar nu cunoaşte copacul unde îl aşteaptă comoara?"|3036
Radu Gyr|Rondelul unui burg|Beton și linii de tramvai,\nbeton și ulițe ursuze\nși-n ochi mocnind aceleași spuze\nși-aceiași ghimpi înfipți în grai.\n\nȘi-un parc, ferit de-autobuze,\nrâzând ca un copil bălai.\nBeton și linii de tramvai,\nbeton și ulițe ursuze.\n\nDar cele câteva peluze\nau jefuit întregul rai\nși l-au pus florilor pe buze...\nBeton și ulițe ursuze,\nbeton și linii de tramvai.|4017
Elena Farago|Tano|Tanu i-un motan cuminte,\n Şi-i atâta de curat,\n C-are voie să se culce\n Chiar cu pernele din pat.\n\n Ilenuţa îl iubeşte\n Şi se joacă mult cu el,\n Astăzi însă-i supărată,\n Nu l-a mângâiat defel!\n\n „Miau!” o-mbie din fereastră,\n Dar fetiţa stă pe loc:\n — Taci, măi Tanule, că mie\n Nu-mi mai vine să mă joc!\n\n — Ce-ai păţit?\n — Nimic, dar mama\n Aşa aspru m-a certat!\n\n — I-ai greşit ceva?\n — De unde!?\n Pentru că nu m-am spălat!\n\n — Ştii, fetiţa mea cuminte,\n Iartă-mă că-ţi spun, dar eu,\n Pentru asta, te-aş şi bate\n Dac-ai fi copilul meu!|558
Adrian Maniu|Dorul meu|Dorul meu zboară spre tine, iubită,\nporumbel călător spre țările primăverii.\nÎn cetatea asta neagră, prăfuită,\nabia înfloriți, s-au scuturat merii.\n\nTrec zilele ca oamenii rătăciți pe stradă\nîn umbra caselor de mult întunecate.\nAici numai la înmormântări e paradă,\niar fetele sunt urâte toate, toate!\n\nNici nu mai cred — gândul de-acum\nsă-ți mai ajungă sub albastrele priviri:\naici chiar albatrosul cerului e înecat de fum\nși bântuie moartea printre trandafiri.|36
Dimitrie Anghel|Nocturnă (scrisă împreuna cu Ștefan Octavian Iosif)|Lui G. Arghirescu\n\nCu șvarțul meu stau singur și e pustiu localul.\nPe-un scaun lăturalnic stă dus pe gânduri țalul.\nUn chelnăr dormitează cu coatele pe masă.\nPatroana, ca un Buddha, tronează sus, la casă,\nUmplând cu cifre golul fatalului registru ...\nPrin ochiul lui de sticlă, ca un ciclop sinistru,\nCeasornicul deasupra îi cată peste umăr ...\nBănuitor scrutează al șirurilor număr\nȘi vede că în vreme ce-și mișcă-a lui pendulă,\nTreptat și capitalul sporește cu o nulă ...\nSurâde sus, pe rafturi, o gamă colorată\nDe sticle-n care doarme, hermetic astupată,\nFacticea veselie așa de scump plătită ...\nSupt orice etichetă pândește o ispită ...\nDe fum pălite-atârnă afișele din cuie,\nDe sus, lămpile-aruncă lumina lor verzuie,\nPe-oglinzile murdare, făcând să repercute\nLa infinit macabrul acestei scene mute ...|460
Zorica Laţcu|Lumina|Cu raza, bati din veci aceeasi cale,\nCum vii din nesfarsit inspre-nserari,\nIn umbra noastra faci din nou carari,\nSa Te primim cu svon de osanale.\nTe daruiesti cu rodul toamnei Tale,\nDoar celor care plang in asteptari,\nAluneci lin, cazand din zari in zari\nSpre duhuri care stiu sa fie goale.\nTu treci mereu in neguri nesfarsite,\nSa biruiesti amurgul prin Calvar\nSi-n taina frumusetii negraite,\nTe nasti de sus in foc de raze iar,\nCa sa-mplinesti minuni fagaduite,\nLumina Tu, nespus de mare har!|4365
George Topîrceanu|Fantezie de toamna|Acesta-i un cantec pe care de mult\nAm vrut sa vi-l cant dumneavostra.\nNatura-l repeta cu aspru tumult.\nAcesta-i un cantec pe care-l ascult\nCu nasul lipit de fereastra.\nCa vechiul ceasornic cu muzica, port\nCantare latenta in mine.\nSe pune-n miscare un tainic resort\nSi-mi canta romanta trecutului mort\nIn freamate lungi de suspine.\nCu crengile ude si fara vesmant\nSalcamii la poarta se-ndoaie.\nPe strada se plimba iernaticul vant\nSi fluiera-n tactul aceluiasi cant\nSi plange cu lacrimi de ploaie.\nIn casa tac toate. Un singur covor\nAtaca, pe nas, uvertura.\nSi cartile toate-l urmeaza in cor,\nIncepe sa cante intregul decor,\nCeasornicul bate masura.\nSi-acuma-i un cantec adanc, ne-ntrerupt:\nDulapul cu-o aripa franta,\nSi patul, si soba, si scaunul rupt,\nSi vechile cadre cu flori dedesubt\nSe uita la mine si canta.\n\nCa undele marii izbite de dig\nPeretii-mprejur fredoneaza…\nSi numai o musca surprinsa de frig\nPe masa, alaturi de-un rest de covrig,\nCu labele-n sus, hiberneaza.|701
Alexandru Macedonski|Nu!|Îmi place să te văd zâmbind...\nCandoarea ta îmi place...\nPrivindu-te, eu mă surprind\nŞi zilnic n-aflu pace!\n\nEu aş putea dacă-aş voi\nSă fac să nască-n tine\nSimţirea ce s-ar învoi\nCu patima din mine!\n\nO simt, o ştiu, eu aş putea,\nCu braţe arzătoare,\nSă-ţi fac, de-ai vrea sau de n-ai vrea,\nO strânsă cingătoare!\n\nSă tremuri subt fiori ce dorm\nSau sunt în nefiinţă\nŞi-ntr-o clipire să transform\nÎntreaga ta fiinţă!\n\nDar dacă stau şi mă gândesc,\nStăpân pe ezitare,\nÎn mine însumi hotărăsc\nC-ar fi o profanare!|2672
Alecu Donici|Racul, broasca şi ştiuca|Racul, broasca şi o ştiucă\nÎntr-o zi s-au apucat\nDe pe mal în iaz s-aducă\nUn sac cu grâu încărcat.\nŞi la el toţi se înhamă:\nTrag, întind, dar iau de samă\nCă sacul stă neclintit,\nCăci se trăgea neunit.\nRacul înapoi se da,\nBroasca tot în sus sălta,\nŞtiuca foarte se izbea\nŞi nimic nu isprăvea.\nNu ştiu cine-i vinovat;\nÎnsă, pe cât am aflat,\nSacul în iaz nu s-a tras,\nCi tot pe loc a rămas.\n\nAşa-i şi la omenire,\nCând în obşte nu-i unire:\nNici o treabă nu se face\nCu izbânda şi cu pace.|93
Alexandru Macedonski|Fântâna|I\nCunosc o fântână pe valea umbrită\nUn grangur de aur cântând m-a-ndemnat\nS-adorm între frunze de plopi şi răchită,\nSă uit de oraşul în care-am oftat.\n\nPe valea umbrită cunosc o fântână\nO mierlă cu care de vorbă am stat,\nAflând că durerea o sufăr stăpână,\nA râs cât se poate, iar eu am oftat...\n\nPe valea umbrită cunosc o fântână.\n\nII\nPrin frunze ascunsă albeşte pe vale\nÎn lume ce caut şi ce-am căutat?\nDe mine mi-e jale, de alţii mi-e jale...\nOh! grangur de aur cu viers neuitat!\n\nAlbeşte pe vale prin frunze ascunsă\nIzvorul ei curge de zori sărutat,\nDar e a mea soartă la culme ajunsă...\nOh! tainică mierlă cu râs neuitat!\n\nFântâna sub frunze albeşte ascunsă.|130
Carmen Sylva|Mama|Cea mai frumoasă vorbă-n lume,\nCel mai plăcut, mai dulce nume\nE mama!\nSub soare nu-i nici un cuvânt\nAtât de drag şi-atât de sfânt\nCa mama!|291
Duiliu Zamfirescu|Dorinţa|Somnule, ți-am scris să vii\nSă-mi adormi dorul din piept...\nȘi de-atunci te tot aștept\nSomn, tu, moartea celor vii.\n\nBătrânețe, vin' tușind.\nVino, adu-mi iarna ta...\nVoiu să uit a cugeta,\nVoiu să mor încă trăind.\n\nMoarte, tânără fecioară.\nVin să-ți dau din al meu sânge...\nA trăi este a plânge,\nȘi trăind iată ce-am strâns:\nPlâns și lacrămi și iar plâns.\nMoarte, vin de mă omoară.\n\nVisul eu mi l-am visat:\nA fi vecinic înșelat...\n- Cred că am visat destul.\nSunt sătul... sunt sătul...|497
Alecu Donici|Leul la vânat|Leul, lupul, vulpea şi câinele odat',\nCa nişte buni vecini, s-au fost alcătuit,\nCu toţii întrunit,\nSă umble la vânat:\nŞi ce vor căpăta să-mpartă măsurat.\nSe-ntâmplă dar, că vulpea-ntâi\nUn cerb frumos au prins,\nŞi adunând pe toţi ai săi,\nSpre jertfă l-au întins.\n— Acuma e treaba mea, băieţi,\nLe zise leul lor.\nVoi trebui numai să vedeţi\nCum eu împart uşor.\nŞi despicând îndat' pe cerb în patru părţi,\nAu zis: ”Aceste sunt frăţeştile bucăţi.\nŞi iată: cea întâi e partea mea de frate;\nA doua, pe drept ca unui leu se cade;\nŞ-acea a treia tot mie se cuvine,\nPrecum voi ştiţi prea bine.\nIar de a patra, oricare s-ar atinge,\nPe loc îl voi învinge.„|77
Alexandru Philippide|Desen murdar|Un croncănit răzleț răsună crunt\nȘi-mprăștie neliniște pe drum;\nIar seara-n câmp se deapănă mărunt,\nȚesând cu fulgii vânăt giulgi de scrum.\n\nStrivit în pumni de nouri, cerul des\nÎngenunchează, mohorât, pe zări;\nȘi drumul singur, rătăcit pe șes,\nS-afundă, șchiopătând, în depărtări.\n\nTrecu — de când — și ultimul drumeț!\n(A mai rămas vreo urmă prin noroi?)\nUn biet copac se clatină, răzleț,\nCu trupul frânt și crengile vâlvoi.\n\nVăzduhu-n zdrențe-atârnă pe câmpie.\nSe-ncruntă-n zări sprânceana unui dâmb,\nPe-aicea vântul suflă veșnicie,\nȘi Timpul, prin noroi, pășește strâmb!|2708
Marin Sorescu|Sarpele casei|"Venea din curte si intra intr-o gaura\nDin beciul casei.\nEra un sarpe gulerat, mai mult alb, alburiu.\nGeorge era copil: - Uite sarpele, uite sarpele!\n\nSi baba: Nu da în el,\nCa asta e sarpele casei.\nNu face nimic.\nDeocamdata nu i-a făcut nimic.\n\nDar peste o jumatate de an, ori un an,\nlar l-a văzut. Si l-a lovit c-o maciuca.\nSe incolacise pe ciomag si el a ridicat\nCiomagul în sus, si era să-i cada în cap.\n\nSe zvarcolea să moara.\nSi la urma i-a parut rău.\nDa' ce s-a suparat mama când a aflat!\nSi când ne-a ars, mai tarziu, casa\nZicea: ""Vezi? Ai omorat sarpele casei..."""|2637
Costache Ioanid|De dragul Tău|"Ce dor frumos, ce Rai ne leagă..\nEu cânt cu lacrimi, Tu le-alini!\nDe dragul Tău mi-e lumea dragă\nCa-n ea te văd şi-n flori şi-n spini!\n\nÎn crinii albi Ţi-e sărutarea,\nÎn maci văd sânge pe Calvar..\nDe dragul Tău mi-e dragă valea\nŞi cerul fără de hotar!\n\nÎn bulgari reci te văd cum sameni\nŞi-n spini, văd pasii-nsangerati!\nDe dragul Tău iubesc pe oameni..\nAzi sunt străini! Iar mâine, fraţi!\n\nCând turme trec ducându-şi dorul\nŞi spune-un fluier ""Sunt cu voi!""\nDe dragul Tău mi-e drag pastorul\nCe-şi pune pieptul printre oi!\n\nÎn cei aleşi îţi văd iubirea,\nCu ei, cântându-Ţi psalmi în văi!\nDe dragul Tău, le sorb privirea..\nPe-obrajii lor, sărut pe-ai Tăi!\n\nŞi cât mi-e dat să nu-Ţi văd Faţa\nDorit de stele ca un mag,\nDe dragul Tău, mi-e dragă viaţa,\nŞi moartea... nu-i decât un prag!"|414
Alexandru Philippide|Priveşti cum zboară norii|Priveşti cum zboară ca nişte continente\nDesprinse dintr-o veche planetă istovită.\nE-o vreme pentru visuri potrivită.\nCu seri adânci şi vânturi indolente.\n\nLumea de azi, gheboasă de trecut,\nClipa de-acum, bolnavă de-amintire,\nTe-ndeamnă să te smulgi din cunoscut.\n\nDar unde oare să mai pleci acum,\nCu sufletul deşert şi mintea arsă,\nCând însuşi cerul este-o hartă ştearsă\nPe care nu mai poţi citi vreun drum?\n\nUn singur gând ca o mireasmă tare:\nSă te desprinzi din tine şi să zbori\nAsemeni continentelor de nori\nPe-valuri de văzduhuri viitoare;\n\nŞi-ntr-un tărâm de neştiut azur,\nÎn care nici o amintire nu vibrează,\nS-ajungi în calea ta văzduhul pur:\nMiraculoasă, veşnică amiază...\n\nO, gând anarhic şi amar,\nPe care vorbele nu-l pot cuprinde\nAtunci când ca un meteor bizar\nÎn noaptea inimii adânci s-aprinde!|2719
Tudor Arghezi|Ţi-e sufletul ...|De suflet îti atârnă cerceii ca de boltă, \nŢii în verigi şi luna şi soarele şi norii.\nTresari din tot azurul când l-au atins cocorii, \nŞi stelele din spice adie ca o holdă.\n\nŢi-e sufletul ca marea, în crunta ei putere.\nSe zbat corăbii negre, furtuni şi morţi crăieşti, \nÎn miturile groase dorm umbre şi mistere, \nCa-n fundurile lumii ascunse prin poveşti.\n\nŢi-e sufletul ca brazda, ca grâul şi renaşte, \nPlugarul şi sudoarea de sânge, boul, plugul, \nNădejdea arăturii bogate către Paste, \nŞi ploaia-nviorată şi nouă şi belşugul.\n\nŢi-e sufletul ca floarea duminicii sonore, \nMireasma de lumină şi leacul fericit.\nOtrăvurile-ascunse în ierburi ţi-l ucid.\n\nDar sufletul ţi-e încă şi mai presus de toate, \nCâte n-ajunge gândul şi cerul nu le ştie.\nŞi sufletul boleşte-n tristetea că nu poate\nCe nu poate să fie şi nu va fi să fie.|1984
Nichita Stănescu|Nu cum sunt eu|Nu cum sunt eu sunt eu\nCi cum eşti tu sunt eu\nUn fel de tu sunt eu \nPe care nu l-ai mai lăsat să fie eu.|1491
Adrian Păunescu|Lacrimi pentru tatăl învins|Unde vă duceţi, puteri părinteşti,\nŞi vă tot stingeţi mereu,\nTată, ce faci şi de ce-mbătrâneşti,\nFrate mai mare al meu?\n\nCând eu eram mai tânăr, şi tata era tânăr\nJucându-se cu mine, ca-n basme şi minuni,\nEl mă purta pe braţe şi m-arunca pe umăr\nSau ne trânteam prin iarbă ca doi prieteni buni.\n\nEra bărbat puternic, intra cu sacu-n moară,\nNu-l speria nimica, avea puterea sa\nŞi mă-nvingea la luptă în fiecare vară\nŞi protector şi tandru spre mine surâdea.\n\nDar a venit o toamnă cu mult porumb de lapte,\nDar a venit o toamnă cum n-aş mai vrea să văd,\nÎn mine era ziuă, în tata era noapte.\nŞi-a început al vârstei neînfrânat prăpăd.\n\nNoi ne jucam de-a trânta stând umăr lângă umăr\nŞi l-am simţit că pică sub umărul meu stâng\nŞi-am înţeles că tata, de-atunci nu mai e tânăr,\nŞi-nvingător în luptă, am început să plâng.\n\nCa un copil sub mine voia să se agaţe\nDe-un umăr mai puternic ca să nu-i fie greu\nŞi îmi venea să urlu şi-apoi să-l port pe braţe,\nTu, iartă-mă de toate, părinte bun al meu.\n\nA fost cea mai cumplită şi cea din urmă trântă,\nLătrau în depărtare, şi-n sângele meu, câini,\nAm ajutat făptura părintelui meu sfântă\nŞi lacrimi de iertare îmi şiroiau pe mâini.\n\nAş vrea să se întoarcă iar vremea minunată\nCând tu în bătălie mă învingeai uşor,\nMai bate-mă o dată şi fii puternic, tată,\nCă tu crescând în vârstă şi eu încep să mor.\n\nÎndreaptă către ceruri puternicul tău umăr,\nTu, care-n biruinţă mai cald mă ocroteşti,\nÎnvinge-mă în luptă, să cred că mai eşti tânăr,\nAşază-mă sub braţul tutelei părinteşti.|2323
Veronica Micle|In zadar ...|In zadar privesc la luna\nSi in jalea mea nebuna\nTot suspin gandind la el;\nEl s-a dus - luna se duce\nSi cu raza-i lina, dulce\nAu apus dupa muncel.|2041
Nichita Stănescu|Nod 28|Daimonul meu vine de departe\nîn gazda făpturii mele,\neu știu când vine căci mă izbește\ncu ploi de stele,\nîmi umflă gleznele, țiitoarele mersului,\nîmi pâlpâie inima ca pe-o flacără,\nîmi usucă limba ca pe un deșert sălbatic\npe care numai leul din leoaică se adapă,\nîmi spulberă ochii ca pe două spurcăciuni ale vederii,\nse șterge el cu sprâncenele mele ,\nîși pune el cuvântul lui în creierul meu,\nalbindu-l cum cerul le-a albit pe stele\nși uită să spună de ce a venit\nși pleacă mai falnic decât tot universul\nși mic îmi lasă ca amintire doar versul\nși cuvântul aurit\nși se duce și mă lasă\nși de mine nici că-i pasă,\nde mine care-i sunt casă,\nbărbat țeapăn și zâmbit!|3619
Mihai Eminescu|Coborârea apelor|Din munți bătrâni și din păduri mărețe\nSe nasc izvoare, ropotind se plimbă,\nDeprind pe rând oceanica lor limbă\nȘi sunt în codri pustnici cântărețe.\n\nSpărgând prin stânce albia lor strâmbă,\nSe legăn line și fac valuri crețe.\nÎn drumul lor ia firea mii de fețe —\nAceleași sunt, deși mereu se schimbă.\n\nDar cu adâncul apei s-adâncește\nÎn glasul lor a sunetului scară.\nDevine tristă — rânduri-rânduri crește,\n\nPân- ce urnindu-se în marea-amară\nCa fluviu mândru, ce-ostenit mugește —\nAl tinereței dulce glas demult uitară.|1103
Gellu Naum|Pasărea violetă|Ciorapii de sticlă sunt aici\nar fi loc şi pentru câţiva păianjeni\nse aduc somptuoasele tăvi de dantelă\nsânii în borcanele străvezii\nşi în mâinile celor mai frumoase femei\nmeduzele dorm ca în craterul celui mai agitat vulcan\n\nvom fi la timp la această întâlnire\nvom trece prin noapte ca printr-o cutie cu fosfor\nla această întâlnire la care ne asteaptă\numbrele noastre ca nişte pantofi uzaţi\nfluturii de sugativa care ne vor suge sângele\ntoate mănuşile uitate toate pleoapele\npe care ne-a plăcut să le sărutăm\ntot ce am găsit pentru niciodată\ngurile care ne-au rămas lipite de sâni ca nişte inele\nplantele care ne-au crescut pe faţă în timpul somnului\napa limpede din pahare\nspânzuraţii cu mâinile de cretă\n\nîn aceste castele negre ne aşteaptă crepusculul\nşi piepturile noastre se vor freca de tăcerile lui\npiepturile noastre de vată şi de întuneric\nne aşteaptă cutia cu muzica a morţii\ncapetele de ceară ale femeilor\npe care nu le-am întâlnit încă\nperdelele groase după care ne vom putea ucide în linişte\nsteaua pierdută a unei dimineţi\nne-aşteaptă privirea lucidă a somnambulilor\n\nam dormit atât\nîncât am pierdut obiceiul imobilităţii.|2525
Demostene Botez|În livadă|Stau în sara liniștită sub castanul înflorit\nLa o masă-n trei picioare de brad sur și învechit.\nPe subt pomi trimite raze ascuțite asfințitul,\nPeste masa cenușie încrestată cu cuțitul.\n\nTrece-un uliu spre pădurea ce se clatină în vale,\nÎnsemnând peste-o ogradă o bulboană de spirale.\n\nÎntre pomi, într-o poiană printre crengi cadelnițând,\nVăd știubeie văruite, toate așezate-n rând, -\nȘi privind prisaca albă cu căsuțe argintii,\nMi se pare că-n poiană e un sat pentru copii.\n\nPeste valea unde crește tot mai des pădurea-naltă,\nÎntr-un iaz cu ape limpezi cântă un buhai de baltă,\nCântu-i somnoros de bucium, din adâncuri verzi de ape,\nRăcoros răsună-n frunza din copacii de pe-aproape.\n\nSoarele căzut pe dealuri, ca din gura unei gropi\nScânteiază frunze albe prinse-n vârfuri lungi de plopi,\nȘi acum abia sclipește peste-acoperișul lucii,\nÎn clopotnița din zare, răstignit pe vârful crucii.|2824
Nichita Stănescu|Necuvintele|El a întins spre mine o frunză ca o mână cu degete.\nEu am întins spre el o mână ca o frunză cu dinţi.\nEl a întins spre mine o ramură ca un braţ.\nEu am întins spre el braţul ca o ramură.\nEl şi-a înclinat spre mine trunchiul\nca un măr.\nEu am inclinat spre el umărul\nca un trunchi noduros.\nAuzeam cum se-nţeteşte seva lui bătând\nca sângele.\nAuzea cum se încetineşte sângele meu suind ca seva.\nEu am trecut prin el.\nEl a trecut prin mine.\nEu am rămas un pom singur.\nEl\nun om singur.|3600
Radu Gyr|Din scrumul meu|Din scrumul meu mereu mă scol\nși dau minunilor ocol.\nDin taine ciugulesc puțin -\nun fir de har, un strop de chin.\n\nÎn ghimpi de întrebări mă-nțep,\nmă-njunghe câte nu pricep,\ndar parcă și mai mult mă dor\ncâte-nțeleg pe limba lor.\n\nTârât de patru strașnici șargi\nspre patru orizonturi largi,\nîn care fiecare zare-aș vrea\nsă las bucăți din carnea mea.\n\nȘi iar m-adun și mă frământ,\nzbătând neliniștile-n vânt,\nflămând să știu ce-i mai târziu\ndar beat de spaime c-am să știu.|3883
Gellu Naum|Clavicula a doua|Rostogolit în pulbere\nși mistuit de o înfășurare liniștită\nsau obosit de cele putrede și destrămate\nmă odihnesc într-o neleguită clătinare\npe un covor cu munți de broderii și osanale\nîn preafrumoasa albie natală\nîn vatra dulcelui cămin\n\npe timpul nopților prea lungi alcătuit din toate părțile\nmă învelesc cu fiecare parte\n\nabia la urmă pulberile altor glasuri\nmi se așază pe urechi|4651
Radu Gyr|Dacul|În limpezimi, unde-mi zbura săgeata,\nazi, steaua ta și-aprinde nestemata.\nPe plaiul veghei mele de oier urci tu,\nacum, cu turmele în cer.\n\nPe unde plugul meu trecea cu sporul,\ncânta lumina și zâmbea ogorul.\nAzi, plugul tău pe urma mea se-mplântă\nși zările zâmbesc și brazda cântă.\n\nȚi-aștept în lut truditele ciolane\nsă le-nfrățesc cu mine sub tăpșane.\nȘi-n strânse împletiri de oseminte\nvom ține-n brațe veacurile sfinte.|3872
Iulia Haşdeu|Nu mă-mpiedica de-a plânge...|Nu mă-mpiedica de-a plînge\ndacă am darul lacrimei\ndurerea în plîns o poţi înfrînge\nşi speri ceva în boaba ei.\n\nnu ştii că-n plîns de-atîtea ori\npoţi să-ntrevezi o rază nouă\nşi că-i la fel cum pentru flori\ne-o reîmprospătată rouă?\n\nnu ştii că plînsu-i izbăvire\nla orice inimă înfrîntă?\ne ultima înveselire\nce-adesea durerea o cîntă.\n\ncînd plîngi speranţa nu te-nfrînge\nşi vezi ceva în raza ei\no, lasă-mă, amice—a plînge\ndacă am darul lacrimei.|919
Adrian Păunescu|Condamnare|4 august 1986 , Saliste\n\nTot ceea ce nu este zadarnic\ne condamnat\nsă devină\nplicticos.|2208
Cincinat Pavelescu|Două roze|În păru-i blond își prinse una\nO roză roșie-nadins\nS-aprindă-n ochi un foc nestins\nȘi-n multe suflete... furtuna!\n\nÎn păru-i negru, însă, bruna\nUn palid trandafir și-a prins.\nPe chipu-i fin părea c-au nins\nPetale crinii, raze luna.\n\nÎntreaga sală, -nfiorată\nPrivea cum blonda zvăpăiată\nP-atâtea brațe se lăsa.\n\nȘi-n colț, timidă, gânditoare,\nCe trist privește sora sa\nLa roza roșie cum moare!|327
Radu Gyr|Când voi muri|Când voi muri în temnița asta spurcată,\nstrivit de strigoii celulei și de milenii,\nor singur punându-mi o sfoară de beregată,\nîn moartea mea nu vor fi duioșii, nici sfințenii.\n\nNiciun heruv nu va fi lunecat peste față,\nmorții să-i dea împăcare, surâs și blândețe.\nÎngerii mei au fost osândiți la ocnă pe viață,\nsau spânzurați, ca hoții, prin piețe.\n\nObrazul în scârbă mi-o fi împietrit și-n dezgusturi\ntrupu-ntreg o să-mi stea rășchirat ca o gheară.\nDin inimă s-o ridica o mireasmă amară\nde floare de soc, de cucută, de brusturi.\n\nȘi ura, în ochi, mi-o-mpletiți șfichiuiri de negre curele,\nobrazul lumii să-l fulgere ca o biciușcă.\nDinții rânjiți părea-vor că rup și că mușcă\ndin toate năpastele mele.\n\nȘi mâinile parc-or sta gata de trânta cea mare,\ncu pumnii grei să izbească-ntr-un piept de furtună,\nsau viața s-o prindă de gât și s-o pună\nîn fața mea, în genunchi, să-mi ceară iertare.\n\nVânăt de silă și ură, leșu-mi sălbatic\nnu va fi luminat de raiuri boltite...\nCei ce-or intra în celulă vor merge ca pe jăratic\npe urletul meu, ca pe cuie, ca pe cuțite.\n\nȘi-am să las în celulă o baltă de lacrimi sărată,\nși vor aduce căldări, smârcul amar sa mi-l strângă.\nZadarnic s-o umple cu plâns găleată după găleată\ndin ciment vor musti lacrimi noi și pereții mereu au să plângă.\n\nȘi-un scuipat, cât mai gros, repezit cu putere-n tavan,\nam să las, să-mpietrescă pe veacuri ca stalactita.\nPrin el, vreau sa-mi țintui de-a pururi ursita,\nsus, pe un cer decăzut și dușman...|1741
Adrian Păunescu|A venit aseară mama|A venit aseară mama, ca-n romanța populară,\nOare te-a găsit acasă, oare mai știai că-i ea,\nN-a venit ca să-ți aducă, a venit ca să îți ceară,\nA venit aseară mama cu broboada ei cea grea.\n\nA venit aseară mama și-i atâta de-nstărită,\nÎncât nici nu poate spune tot ce are-ntr-adevăr,\nAre astm, contracte, noră, pensie, nepoți, flebită,\nȘi argint din cel mai strașnic în sprâncene și în păr.\n\nA venit aseară mama, bună seara, sărutmâna,\nA simțit că nu te doare și că te-a și indispus,\nÎi citeai în ochi căderea și-i vedeai în trup țărâna,\nA venit aseară mama, s-o ajute cel de sus.\n\nA venit aseară mama, n-a mai apucat să-ți spună\nDacă vrei s-o iei la tine, pentru cât va mai trăi,\nCă o dau afar-din casă, că la dânșii în comună\nFac curat, dărâmă totul, lasă brazdele pustii.\n\nA venit aseară mama, a plecat în zori la gară,\nCu broboada ca un plânset peste ultimul temei,\nHotărâtă să te uite și în casa ei să moară,\nCând or omorî cu fierul, cei ca tine, casa ei.\n\n19/20 august 1988, Boiu Mare\n(Poezii cenzurate, 1990)|4383
Adrian Păunescu|De dragoste, de primăvară (cântec)|Vine primăvara iarăşi peste noi,\nVine de departe, vine de aproape,\nOameni de zăpadă pleacă înapoi,\nÎnapoi în lacrimi, înapoi în ape.\n\nTrec peste câmpie carele de flori,\nUrcă înspre munte verguri de lumină,\nNe simţim deodată iar nemuritori,\nPoate orice boală peste noi să vină.\n\nSe aude plânsul mamelor din veac,\nSe aude brațul bărbătesc de tată\nCare dă cu barda iarăşi pe arac\nCa să fie vița lumii luminată.\n\nPrimăvara cade peste noi adânc,\nN-o vom duce-n braţe, o vom duce-n sânge,\nMugurii pe ramuri au născut şi plâng,\nUn cocor deasupra revenirii plânge.\n\nIarăși florăreasa, fac un cer curat\nGhioceii, pomii tăi dă-i de vânzare,\nCeasurile-n turnuri s-au iluminat,\nBate câte-un clopot, un bătrân mai moare.\n\nIar eu de mine însumi ce mai pot să spun,\nTe iubesc ca-n clipa întâlnirii noastre\nCu banalitatea lucrului cel bun\nCare mișcă inimi și îngheață astre.\n\nStau decantă lumii, creierului ei,\nLampă se vede dreptul să-l las să moară\nChiar iubindu-ți unchii, sfântu-ntre femei,\nRestul e tăcere, restu-i primăvară.|2232
Alexandru Macedonski|Rondelul cercetasilor|Mai mari, mai mici, trec cercetasii\nUn print din suflet i-a desprins,\nPe toti în ochi cu foc nestins,\nLa tot spre-a fi cu el partasii.\n\nCa maine ei vor fi ostasii\nSub steagul tarii neinvins,\nCu mici, cu mari, trec cercetasii-\nUn print din suflet i-a desprins.\n\nOricat le suntem 'naintasii,\nDe focul sfant ce l-am aprins,\nNe este sufletul coprins,\nSi-ai noii tari vedem fruntasii\nCând mari, sau mici, trec cercetasii.|2677
Ion Minulescu|Pastel de toamnă|Toamnă, noapte, plouă!...\nTrei drumeți sosesc\nUzi ca trei cadavre scoase dintr-un lac.\nTrei drumeți în fața porții se opresc\nȘi-apoi bat...\nDe-a lungul gangului răsună\nUn cuvânt\nȘi-n urmă, altul:\nNoapte bună!\nȘi pe urmă tac.\n\nNu răspunde nimeni...\n\nTrei drumeți așteaptă\nMuți ca trei schelete ce-și caută mormântul.\nPloaia cade deasă, repede și dreaptă,\nDeasă ca nisipul,\nRepede ca vântul,\nDreaptă ca săgeata...\n\nȘi drumeții-așteaptă.\n\nȘi se face ziuă...\nTrei drumeți pornesc\nAlbi ca beduinii vastelor Sahare,\nTrei drumeți Castelul morții ocolesc,\nȘi tăcuți,\nPrin fața celor ce-i privesc,\nTrec ca neființa nopților polare\nȘi se pierd în zare\nCa trei iahturi albe, mute, călătoare!...\n\n- Cine-au fost drumeții?\nCine i-a trimis\nSă ne bată-n poartă și să ne deștepte,\nSă renvie glasul umedelor trepte\nȘi să ne-ntrerupă ne-ntreruptul vis?...\nCine-a fost nebunul care i-a trimis?\n\nNu răspunde nimeni!...\nStraniile umbre s-au pierdut în zare...\nToamnă, ziuă, soare!...|3176
Grigore Alexandrescu|Celui ce scria ca poezia este o boala nelecuita|Dar, boala poeziei este nelecuită:\nAi zis şi tu-n viața-ți un singur adevăr;\nDovada la aceasta e muza-ți cea pocită,\nŞi versurile tale, care se trag de păr.\nDe-atâta vreme lumea îşi bate joc de tine,\nŞi-n loc să pui silință a scri ceva mai bine,\nDin zi în zi mai tare te văz ca schiopătezi.\nCe doctor aşa mare poate să se găsească,\nDe a ta nebunie să te tămăduiască,\nSau cel puțin să facă în proza sa visezi?|2982
Eusebiu Camilar|Elegie|Eu nu ştiu unde merg — şi nu ştiu\nDe ce mi-s paşii-aşa de grei...\nDe-aceea, vântule prieten,\nCu tine du-mă\nUnde vrei...\nEu nu ştiu unde sunt — şi nu ştiu\nDe ce mi-s pleoapele-aşa grele\nŞi-n care peşteră-ngropat-am\nSicriul fericirii mele...\nEu nu ştiu al cui sunt pe lume...\nFiindcă nici nu vreau să ştiu:\nNimic nu-mi pasă de-oi ajunge\nÎn paradis sau în pustiu...\nCăci sufletu-mi zdrobit de chinuri\nNici unui zeu nu se închină...\nNimic nu-mi pasă de-oi ajunge\nÎn întuneric sau lumină...\n...\nDeci, haidem, vântule prieten,\nOriunde vrei, pe drumul sorții...\n...Precum m-am înfrățit cu tine,\nAşa m-oi înfrăți cu morții...\n\n(„Zorile Romanațului”, V I, nr. 9 -12, oct.-dec. 1932)|601
Lucian Blaga|Alean|Umbra unui nor aleargă.\nGoana ține spre-un străfund.\nVăi de aur mă îndeamnă\ncum mi-e felul să răspund.\n\nUmbra m-a cuprins deodată.\nCâte gânduri mă pătrund!\nÎnțelesuri - nențelesuri\nmi se-arată, mi se-ascund.\n\nCălătoare și răzleață -\numbra e de nor rotund.\nDar ce grea e! Colo-n ape\nea căzu până la prund.\n\nCa un freamăt mi-e aleanul\nunde merg și unde sunt.\nDin înalt îmi ține norul\nlung, ah, lung, ison profund.\n\nÎn cutreierul prin spații\ncari în altele răspund,\ncânte el ce în neștire\nmie însumi eu mi-ascund.\n\n(1946 - 1951)|3269
George Topîrceanu|Tudor Arghezi: Utrenie|Pe pieptarul veşniciei\nSumedenii negi de foc,\nGalbeni, strugurii tăriei\nSe răsfiră şi se coc.\n\nLumea-şi culcă fruntea-n poală,\nPurecată de profeţi,\nSub lumina siderală\nCe se scurge prin pereţi.\n\nDar în fiecare noapte\nLimba ei, suind pe zid,\nAmăgită linge lapte\nDin tărie, agurid.|744
Victor Eftimiu|Eu ştiu că mă iubeşti...|Eu ştiu că mă iubeşti, frumoaso,\nDe ce-mi trimiţi surâsuri reci?\nAh, nepăsarea asta las-o \nDe nu vrei să mă pierzi pe veci.\n\nDe vrei o viaţă să te-ascult\nArată-ţi dragostea întreagă :\nCu cât mă vei iubi mai mult,\nCu-atâta îmi vei fi mai dragă !|2092
Cincinat Pavelescu|Amor de iarnă|În trandafirul desfrunzit\nO roză palid a-nflorit:\nE cea din urmă și e, poate,\nCea mai suavă dintre toate.\n\nO simți că n-are să rămâie\nPe ramuri prinsă zile-ntregi.\nOctombre-i rece și-o mângâie\n\nCu raze stinse și pribegi.\nS-ar scutura la cea mai mică\nDin adierile de vânt;\nCând o privesc parcă mi-e frică\n\nSă-și ningă floarea pe pământ.\nMelancolia bietei roze\nAdesea inima-mi sfâșie;\nCopilă, n-o privi! Sărmana\nE chiar iubirea mea târzie!|300
Vasile Alecsandri|Fluierul |"În poiana verde am găsit un fluier\nŞi i-am zis în treacăt: ""O! Fluier perdut,\nAi avut odată mult maestru şuier\nCare uimea lumea, ş-acuma eşti tăcut.\n\nAstfel şi poetul viu în tinereţa\nGingaş, cu iubire, dulce a cântat,\nDar i-a plecat fruntea tristă bătrâneţa\nŞi i s-a stins glasul ş-a rămas uitat.""\n\nFluierul răspunde: ""Frate, frăţioare,\nA sosit amurgul, jalea ne-a cuprins,\nDar a noastră soartă e mulţumitoare;\nAm cântat o doină, şi e de ajuns."""|4258
Gellu Naum|Careta|Adio a sosit careta Se înnoptează Vizitiul mârâie\nadio are să mă sfâșie la marginea pădurii\nse și zărește cicatricea care anunță rana\n\nadio am plecat adio am mai rămas numai noi doi\neu care mă îndepărtez din ce în ce\ntu care mă aștepți ascunsă după mine\nascunsă în caretă printre lemne\nla umbra putrezită a fostelor umbrele|2511
Nichita Stănescu|Subit*|Timpul se strânsese într-un singur punct,\nsoarele și planetele erau răzlețe amprente,\npiatra era o amprentă de timp,\namprentele lăsate pe geam de mâna mea\nerau amprentele timpului,\ndar el are gravitație\nși asta îl curbează și îl pierde.\nÎn jurul sentimentelor mele\nse curbează lumina,\nîn jurul inimii mele\nse curbează timpul,\nsecundele devin din ce în ce mai grele…\n— Ce bolborosești acolo, mă întreabă daimonul meu,\nciulindu-și urechea.\nCe bolborosești acolo?\n— Nimic, nimic, i-am răspuns\nîncercând să nu-i răspund,\ncompuneam o rubaiată, și atât!\n— Ce fel de rubaiată, m-a-ntrebat daimonul\n— O rubaiată despre mersul iubitei mele.\n— Și cu ce vers vroiai să începi, cu ce metaforă?\n— Probabil că vroiam să încep\ncu o metaforă de felul ăsteia\npe care-ncerc să ți-o traduc acum:\nmersul iubitei mele seamănă\ncu amprenta unui sultan\npe un act de la înalta curte dat!\n— Cam lung, cam lung pentru întâiul vers!\n— Într-adevăr, cam lung, cam lung!|1575
George Tutoveanu|Pe toate le ştie|Cu pânzele-ntinse pornesc înspre larg,\nŞi-n leagănul apelor cântă…\nAmurgul înnoadă catarg de catarg,\nŞi-n funii şi vergi se frământă.\n\nDe-o jale nestinsă li-e cântecul plin,\nŞi vântu-l împrăştie-n zare,\nDeasupra sunt ceruri scăldate-n senin\nŞi ceruri albastre, pe mare.\n\nSpre alte tărâmuri, cuprinsul întreg\nÎi poartă pe apele creste\nŞi ei spun întruna, şi eu nu-nţeleg\nUn strop din amara poveste…\n\nAscult ce străine-s cuvintele lor,\nStrăine… dar simt cum deodată\nTot sufletu-mi este văpaie de dor\nŞi faţa de lacrimi brăzdată:\n\nCă dintre nămeţii fugarnici în vânt\nŞi pân'la ne-nvinsa pustie,\nDin oricâte graiuri s-aud pe pământ,\nIubirea pe toate le ştie.|758
Marin Sorescu|Drumul|Gânditor şi cu mâinile la spate\nMerg pe calea ferată,\nDrumul cel mai drept\nCu putinţă.\n\nDin spatele meu, cu viteză,\nVine un tren\nCare n-a auzit nimic despre mine.\n\nAcest tren - martor mi-e Zenon bătrânul -\nNu mă va ajunge niciodată,\nPentru că eu mereu voi avea un avans\nFaţă de lucrurile care nu gândesc.\n\nSau chiar dacă, brutal,\nVa trece peste mine,\nÎntotdeauna se va găsi un om\nCare să meargă în faţa lui\nPlin de gânduri\nŞi cu mâinile la spate.\n\nCa mine acum\nÎn faţa monstrului negru\nCare se apropie cu o viteză înspăimântătoare,\nŞi care nu mă va ajunge\nNiciodată.|2585
Ilarie Voronca|A reface lumea|Cei ce sunt în închisoare vor să ştie dacă arborele\nMai urcă spre cer, dacă fluviul, vântul\nMai dau târcoale oraşelor şi dacă zorile \nMai au zgomotul căruţei zarzavagiului.\n\nCei care dorm oare nu se tem că la trezire\nBucăţile risipite ale lumii nu se vor mai îmbina?\nIată-i cum se ridică şi privesc prin geamuri,\nE bine că străzile, zidurile sunt la locul lor.\n\nDar pentru prizonierii ale căror degete au clădit\nÎn fundul unei sticle, un palat, o corabie\nŞi din care uitarea a ros lucrurile puţin câte puţin\nPrecum marea care desfigurează pe încetul stâncile,\n\nArborele e deja pasăre, câmp şi nor, \nDimineaţa are un tremur moale de căprioară.\nPentru a face să intre munţii, grâul în celulele lor\nAu schimbat cursul apelor şi frontierele.|765
Ioanid Romanescu|Dumneavoastră|dumneavoastră ați trecut în fugă\ndumneavoastră ați uitat — se poate —\ndumneavoastră care dați din umeri\ndumneavoastră care dați din coate\n\ndumneavoastră mult nu vă lipsește\ndumneavoastră aveți cântece și flori\ndumneavoastră nu erați pe-atunci\ndumneavoastră sunteți uneori\n\ndumneavoastră nu mă așteptați\ndumneavoastră scrieți propoziții\ndumneavoastră fiți fără de grijă\ndumneavoastră pe copii uimiți-i\n\ndumneavoastră nu vă spun prea mult\ndumneavoastră știți că e albastră\ndumneavoastră totuși sunteți formidabili\ndumneavoastră sînteți Dumneavoastră|790
Nichita Stănescu|Dora|Atât de mult o iubeam eu pe ea\ncă însuşi cerul se curba\nalbastru.|1402
Adrian Păunescu|Bătrânul cerşetor|La colţul străzii e un cerşetor\nCu mâna-ntinsă, către-o altă lume\nDecât aceea unde, fără nume,\nEl ispăşeste râsul tuturor.\n\nAdolescenţii se mai ţin de glume\nŞi-i pun în palmă semne de-ale lor,\nEl e bătrân şi înţelegător,\nCu noi, cu toţii, dar, cu cei mici, anume.\n\nŞi cine observă, într-o doară,\nCa el e-aici din vremuri de demult,\nImperturbabil, în acest tumult,\nEl, cerşetorul, a uitat să moară.\n\nSub zdreanţa lui, minunea se-ntrupează,\nÎn el e Dumnezeu, ce stă de pază.|4399
Adrian Păunescu|Săcărîmbită|Merg cu pumnii strînși pe stradă,\nFiecare deget plînge,\nSimt că dacă l-aș deschide\nMi-ar intra nămeți în sînge.\n\nSînt cu tine, cea mai bună\nȘi mai sfîntă dintre toate,\nȘi numesc iubirea noastră\nJignitor : singurătate.\n\nÎnsă tu îmi ești ursită\nȘi mă chemi plîngînd acasă,\nȘi desfac spre tine pumnii\nDin iubirea friguroasă.\n\nTu ești floarea de la munte\nStrămutată într-o glastră,\nȘi te doare dintre toate\nCel mai mult iubirea noastră.\n\nIartă-mi frigul de pe sînge,\nIartă-mi moartea din cuvinte,\nDar afară sînt nămeții\nȘi puține lucruri sfinte.\n\nMerg cu pumnii strînși pe stradă\nȘi mi-e rău și-apoi mi-e bine,\nȘi-i deschid numai cînd vîntul\nMă va întîlni cu tine.\n\n24/25 februarie 1986\n(Locuri comune, 1986)|4581
Emil Botta|O ultima intrebare|Tu, care-mi vorbesti doar in surdina,\naici, foarte aproape de inima mea,\nipocrita noapte, spune-mi,\nn-ai vazut cumva lunecand o stea ?\n\nBa da, cazu din salba Dianei\no stea ca lacrima de clestar,\ndar un om s-a incovoiat si a ridicat-o,\nomul tacut, cu ochi lucios, de camatar.\n\nVai, steaua era o fericire necunoscuta,\npromisa de Dumnezeu cuiva ...\nDar, noapte senina, vistiernica a secretelor,\nomul care a luat-o de ce tremura ?|2867
Ion Minulescu|Romanță orientală|În care zi din calendar\nNe-am întâlnit odată doar,\nÎn fața cărui mic bazar\nDintr-un oraș oriental -\nBazar cu marfa pe trotuar,\nCa-ntr-un ajun de carnaval?\n\nÎn care zi din calendar,\nÎn fața unui mic bazar,\nCând eu - un biet cumpărător -\nIar tu - o biată vânzătoare -\nCu ochii noștri de fosfor\nNe-am tocmit prima sărutare?\n\nÎn care zi din calendar\nNe-am îngropat ca-ntr-un bazar,\nȘi lacrimile ochilor\nDin ochii noștri de fosfor,\nȘi măștile de carnaval,\nCu-ntregul fast oriental,\nȘi visul nostru pe Bosfor?...\n\nÎn care zi din calendar\nȘi-n fața cărui mic bazar\nDintr-un oraș oriental,\nNe-am întâlnit\nȘi ne-am iubit,\nÎn visurile noastre doar,\nCa-ntr-un final de carnaval?...|3216
Zorica Laţcu|Fuga în Egipt|E drumul prin pustiu. In lungul zarii,\nAbia mijeste ziua. De departe,\nNisipu-n unde moi, ca apa marii,\nImbraca sihastriile desarte.\nUn magarus cu ochii blanzi te poarta.\nTe-ai increzut in pasul lui cuminte.\nCum creste-n zari mereu campia moarta,\nTu-ti pleci spre san privirea ta fierbinte.\nCaci ai la san copilul si te doare,\nSa pleci cu el in aspra pribegie:\nPeste capsorul Lui, mangaietoare,\nRasfrant-ai valul tau, cu gingasie.\nDe ce ti-s, Maica, genele muiate?\nPetreci in minte alte prigoniri?\nIl vezi pe El cu palme sfasiate,\nCu trupul jertfa sfintei Lui iubiri?\nIn mijlocul nisipurilor, poate,\nSinguratatea Lui e mult mai blanda.\nOdata fi-va parasit de toate,\nSi-un vanzator ascuns va sta la panda.\nMai este timp? Un inger se pogoara\nDeasupra-ti, ca un sol de mangaiere.\nFranturi de raze te-nvalesc, Fecioara,\nSi-alaturi merge Iosif in tacere.|4358
Mihai Eminescu|Auzi prin frunzi uscate|Auzi prin frunzi uscate\nTrecând un rece vânt,\nEl duce viețile toate\nÎn mormânt, în adâncul mormânt.\n\nAuzi sub bolți de piatră\nUn trist, un rece cânt,\nEl duce viețile noastre\nÎn mormânt, în adâncul mormânt.\n\nÎn gură port un singur\nȘi dureros cuvânt,\nCu el pe buze m-or duce\nÎn mormânt, în adâncul mormânt.\n\nDeasupra-mi să șoptească\nIubitu-ți nume sfânt,\nCând m-or lăsa-n întuneric,\nÎn mormânt, în adâncul mormânt.\n\nPână nu te văzusem\nNici nu simțeam că sunt\nȘi-acum doresc să dorm somnul\nAdâncului mormânt.\n\nCa frunzele uscate\nCăzând de-un rece vânt,\nS-au dus nădejdile toate\nÎn mormânt, în adâncul mormânt.\n\nȘi parcă sub bolți de piatră\nAud un rece cânt,\nCe-atrage viețile noastre\nÎn mormânt, în rece mormânt.|1084
Nicolae Labiş|Lirică|Dragostea mea infinita,\nDe ce sa te mint?\nChiar cand alcoolul imi mangaie tampla\natunci te iubesc\n\nca pe mine.\nTu nu stii, tu nu stii nimic -\npoate ma scoti baiat destept\nsau,\nasa cum ma socot putinii\nsi cum imi place sa fiu socotit,\nun tip cu ganduri banale de om comun.\n\nEh, cui, ce-i pasa?\nEu imi imping la fel taraboanta vietii\nSi sufletul meu ca un bulgar alb\nSe rostogoleste la fel pe zapezile lumii\n\nDragostea mea infinita\nnumai fata de tine\nnu-mi calculez niciodata gandurile\nEu, jalnicul calculator.\n\nAfara-i toamna urata\nCu frunze banale ce cad ca-n desene stangace\nSi pe pavajul acesta pe care-au scuipat generatii,\nCerul marunt a scuipat.\n\nCopacii se bat cu castane\nFaceti anume ca maine sa se bata cu vorbe\nSi castanele tipa neauzit de subtire\nin mainile lor.\nTotusi i-atat de frumos\nPastelul acesta banal si trist;\nAtat de prieteneste aluneca vantul prin plete\nSi baltoaca ma oglindeste atat de frumos,.|1644
Nichita Stănescu|Nedarea numelui|Despaducheaza tu Carpatii toti\nde vulturi daca poti\neu muma matii nu ii dau\ncaci i-a dat tot\nsi roata eu i-am dat-o\nsi cimitirul meu eu i l-am dat\nsa stea insamantata ea cu mine\nca sa te nasca fatule-frumos, barbat\ndar nume nu ii dau lui ma-ta, m-auzi?\nci mai de graba o zidesc\nin sarea ochilor mei uzi\nci mai de graba eu ma tai\nnu s-o-nvelesc ci-o-mbratisare\ncu singele meu rosu, hai\nvino si tu la nunta mare\na mea, cu maica-ta, tu fatule\ngatit frumos cu piele si cu carne si cu os\ncu ochi si cu sprincene si cu gene\ncu parul fluturind buclos\nsi cirliontii stelellor de alte stele\nhai vino fatule la nunta mea cu maica-ta\nsi nu mi-o mai strica tu mie.\nTu vrei sa-i dau un nume, nu\nce nume sa-i mai dau eu ei\ncind i-am dat viata mea cea vie!|3601
Alexandru Macedonski|Rondelul orasului mic|Orasul mic te fura-ncet\nCu ale lui tacute strade,\nCu oameni prosti, dar cumsecade,\nCe nici nu stiu ca sint poet.\n\nCu centrul intim si cochet,\nSi fără case cu arcade;\nOrasul mic te fura-ncet\nCu ale lui tacute strade.\n\nPrin umbra parcului discret,\nNu se strecoara mascarade\nSi nu s-aud în el tirade\nDespre-al politicei secret.\nOrasul mic te fura-ncet.|2693
Adrian Păunescu|Delta lunară|Nuferi palizi pe apă fac semne\nŞi tot cerul e-un nufăr bătrân,\nLa măcelul de nuferi al toamnei\nZburătoare puţine rămân.\n\nÎn castelele verzi ale apei -\nMai sticlesc princiar ochi de peşti\nŞi-ntrebări despre cumpăna lumii\nCe se-aud din instanţe cereşti.\n\nEu aici am să vin într-o noapte,\nCu tot clarul de lună în jur,\nDe la trestia care ţi-e mamă\nCu o barcă să vin să te fur.\n\nDar de unde o barcă de sprijin,\nCând pe bărci e-aşezat lucrul tot?\nTras spre tine de Steaua Polară\nAm să vin printre papuri înot.\n\nŞi iubirea în delta lunară,\nSub un cer priponit de năvod,\nSă ne treacă spre lumi neştiute\nCât e clarul de lună un pod.\n\nParcă, totuşi, se-aude o barcă\nLunecând din poveste pieziş\nŞi-un cuvânt dinspre stele spre lume\nCare cântă-ntr-un alb trestiiş.\n\nAm să fur de pe lume o vâslă\nPentru barca părerii de rău\nDintre clarul himeric de lună\nŞi-ntunericul fluviului tău.\n\nDevastată de toamnă e Delta,\nZburătoarele-i pleacă pe rând,\nNumai noi, numai noi vom rămâne,\nDouă aripi prin trestii bătând.\n\nAdrian Păunescu\n(„Totuşi, iubirea”, 1983)|4441
Nichita Stănescu|Gând 11|Eu cred că un om este ceea ce îşi aduce aminte\ndespre sine însuşi. Bunăoară, eu mă consider pe\nmine ceea ce îmi aduc aminte că sunt. De asta\nuneori oamenii sunt în aparenţă schimbători sau au\numori diferite.\nDe fiecare dată îţi aduci aminte alte lucruri despre\ntine însuţi.|3552
Adrian Păunescu|Romanță cu noi doi|Iluzii. Șoapte. Fire mici de iarbă.\nNimic adevărat. Numai atît.\nUn ultim substantiv nedoborît.\nGramatică. Umanitate oarbă.\n\nCopaci betegi. Furnici pe monumente.\nCeasornicari năuci. Lumină gri.\nConstrucții stinse. Cea din urmă zi.\nPrin lacrimi. Dansul gesturilor lente.\n\nCăderi de verbe. Lungă apatie.\nNemișcătoare felinare-n ger.\nCe front ciudat. Stingher lîngă stingher.\nȘi dublu rău de mare. Ție. Mie.\n\nDe undeva. De unde? Leru-i ler.\nȘi-apoi nimic. Și chiar nimicnicie.\n\n1986\n\n(Locuri comune, 1986)|4574
Alecu Donici|Muntele|Un munte se trudea de facere cumplit.\nTrei zile au vuit,\nÎncât se clătina pământul de sub el;\nDar în sfârşit s-au desfăcut\nŞi au născut:\nUn şoricel!\nAceastă fabulă ca muntele e veche;\nEu însă să vă spun secretu-i la ureche:\nSunt oameni de la care-aştepţi\nMinuni să vezi;\nAşa vuiesc de tare\nCând ei se socotesc că au vro treabă mare;\nIar cercetând în faptă,\nGăseşti isprava lor deşartă.\nSpre pildă, eu ades scriu, şterg şi iar gândesc,\nCa când o epică piimă născocesc;\nIar după trudă multă\nÎn faptă mă trezesc cu o făbuliţă scurtă.|86
Alexei Mateevici|În zarea anilor|În zarea anilor trecuți\nEu văd în flăcări asfințituri,\nEu văd albastre amurgituri\nÎn zarea anilor trecuți.\n\nE primăvară. Sunt în floare\nSalcâmii. Stau pe gânduri puși.\nȘi o căldură-mbătătoare\nȘi o miroznă-amețitoare\nMă duce lin departe-n zare,\nÎn zarea anilor apuși.\n\nȘ-atunci salcâmii gânditori\nStau înfloriți în zori de foc;\nÎn umbra crengilor cu flori\nVisam eu visuri de noroc...\nDar anii ceia sunt pierduți\nÎn zarea anilor trecuți.\n\nCa și atunci, văd și acum\nLucirea zorilor pe drum,\nSalcâmi în floare, gânditori...\nDar unde-s visele cu flori?\nAceia ani, acelea zori\nTrecuți de-acuma sunt și duși\nÎn zarea anilor apuși.|230
Nichita Stănescu|Spunere|Ce bunăvoinţă e a gândi\ncum fluturele în zig-zag fluturând.\nCe blândeţe să ţi se pară că eşti;\nce dulceaţă mi se pare profesiunea de călău,\naproape la fel ca dulceaţa de a fi moral.\nAm văzut.\nAm uitat.|1568
Radu Gyr|Anii|Trecut-au ani, ca peste șesuri norii...\nDar, uneori, când ramurile lunii\nne bat în geam cu zarzării și prunii,\ndin zări adânci, așa cum vin cocorii,\n\nse-ntorc, foșnind, și anii... Iată unii\nne fulguie cu liniștea ninsorii,\nalții ne-aduc mireasma din victorii,\niar alții numai geamătul furtunii.\n\nSub calda amintirilor povară,\nce freamăt dulce tremură-n odaie?\nO lacrimă surâde și coboară,\n\nun zâmbet plânge, umerii se-ndoaie\nși timpul crește... Anii ne-mpresoară\nși luminăm de sfânta lor văpaie...|3824
A. E. Baconsky|Sebastian Brant|Dans al formelor alungite, dans de câini,\ndans de cuvinte strâine, dans de moravuri,\nmanechine limfatice promit fericiri tuturor\ncelor ce-nvață dansul și în vitrine se-neacă\npiticii veniți din Levant - nu mai avem\ndecât aur, nu mai avem fier, nu mai avem pământ,\napă, jur împrejur numai apă, totul rotund,\ntotul se-nvârte, dansează, dansează, dansează,\ntoate devin rotunde din cauza dansului,\ncapete smulse de pe umeri zboară prinzându-se\npe alți umeri, nimenea nu mai știe al cui\ne capul pe care îl poartă, nimeni\nnu mai privește căutând țărmul făgăduit\nși fiecare se vede multiplicat de oglinzile\natârnate-n tavan. Și totuși, plutim înainte\ncu toate pânzele-n vânt, nici un șoarece\nn-a părăsit vasul. Noaptea o-ntâmpinăm\ncu o muzică albă, muzică de ospiciu, de var,\ncu toate că plângerile ce se aud uneori\ntranspar cu pete roșii de rugină și frații\nnu se mai știu între ei. Am uitat\ncalendarele, ceasul și stelei polare\ni-am schimbat masca. Pe căile lungi, ondulate,\ncând întâlnim corăbii - tot mai rare -\npărăsim soarele și lăsăm idolii noștri\nsă le salute cu un surâs aurit, în timp ce noi,\ncuprinși de ciudata beție a dansului,\nne risipim în spirale.|2659
Veronica Micle|Și te urăsc...|Și te urăsc cu-nverșunare\nȘi cu atata dușmănie\nÎncât eu dac-aș fi in stare\nNenorocire ți-aș da ție.\n\nIubirea-mi plină de caldură\nS-o pot din calea vremii-ntoarce\nAr stinge-abia cumplita ură\nCe azi in sufletul meu zace.\n\nȘi când mi-aduc de tine-aminte\nMă îngrozesc de-a mea simțire...\nPoate chiar sufletul mă minte\nȘi ura nu-i decât iubire!|2066
Adrian Păunescu|Iarăși în așteptarea lui Moș Crăciun|Ninge cu ceruri, ninge cu basme,\nSe-mbrățișează, nu se opun,\nDouă iluzii, două fantasme,\nSunt moș gerilă și Moș Crăciun,\n\nPoartă desagă, nu poartă cruce,\nSimte și gerul pe la urechi,\nDar moș gerilă îl va duce\nPe Moș Crăciun în os străvechi.\n\nPoarta desagă, nu poartă raniți,\nSunt sfinte pace, nu de război,\nPe moș gerilă ducându-l la graniți,\nEl, Moș Crăciun se-ntoarce la noi,\n\nCade din ceruri ultima filă,\nFiii românilor colinde spun,\nCe doriți voi să vă dea moș gerilă?\nSă ni-l aduca pe Moș Crăciun!|2288
Eusebiu Camilar|Pulsează marea vremii|"Pulsează marea vremii profund în tâmpla mea...\nAscult târziu în noapte și o cunosc că-i ea -\n\nCând urcã prin artere și prin plămânii grei\nImense perioade din adâncimea ei!\n\nE drept că marea asta ne roade palul chip!\nPicăm la fundul mării, cenușă sau nisip,\n\nDar câte viitoruri pulsăm, vâltori-vâltori:\nÎn nemurirea mării suntem nemuritori!\n\nPulsează marea vremii! Înfiorat ascult,\nCum se perindă evii și secoli de demult,\n\nȘi mă întreb ce fată de mâine s-o mira,\nCând existența noastrã la tâmplă-i va pulsa...\n\nDin volumul ""Poezii"", 1964"|2880
Adrian Păunescu|Cantina populară|Credeam în puterile sângelui meu\nDar aflu acum, sub accente de astre,\nCă nu e al meu și că eu nu sunt eu,\nCă eu am ajuns alimentele voastre.\n\nChimia pe care în fiece zi\nMi-o dați s-o mănânc, m-a schimbat până-n oase\nȘi mâine de mine nimic nu voi ști,\nEu, pâlc de distante-amintiri tenebroase.\n\nCredeam în eu însumi, dar eu sunt ca voi,\nLa ieslea comună merg zilnic, de foame,\nCu fruntea-n zenit și cu glezna-n noroi,\nDegeaba născut doar de una din mame.\n\nC-am fost într-un fel și-am ajuns om comun,\nCum toți am avut trăsături speciale,\nCredeam că mi-e dată puterea să spun,\nDar floră de bici mi-nflorește pe șale.\n\nCredeam în puterile sângelui meu,\nSimțeam că sunt cupa de-a pururea plină,\nDar el nu-i al meu și nici eu nu sunt eu,\nEu, biet abonat la această cantină.|4410
Radu Gyr|Limite|De-aș crede orizontului nemernic!\nNu știu unde rămâne și unde plec,\nîn mine stau, sau în ceilalți mă-nec,\nîn pâcla universului lor sferic.\n\nBat la hotaru-albastru. Sună sec.\nBat la hotaru negru să-l desferic\nși lacătul străluce-n întuneric,\ndar nu mă lasă dincolo să trec.\n\nSunt limitele mele certitudini,\nori marginile altora-adevăr?\nCutreier fel și fel de latitudini,\n\ncu ceața frate, cu genunea văr,\nsă fiu în râpi? Să fiu la altitudini?\nMă îndoiesc. Nu pot să dezbăr.|3931
Alexandru Macedonski|Chipul poeziei|Când eu treceam cântând pe vale, \nCântând si surâzând, \nAdeseori mi-iesea în cale\nUn chip ceresc si blând.\nÎmi surâdea cu-nduiosare\nCel chip de mic copil\nSi-mi lumina a mea carare\nSub soarele d-april!\nD-atunci adeseori în viata\nCel chip l-am revazut, \nDar întristat într-a lui fata\nSi-n reverii cazut...\nUrsita-mi fu fara-ndurare...\nÎi cer însa umil\nCa sa expir într-o cântare\nSub soarele d-april.|122
Nicolae Labiş|Cearcan|Fata unde te-a cules\nPentru care inteles ,\nPentru unde , pentru cine ,\nCurba de intunecime ?\n\nPentru gandurile tale ,\nPentru visuri , pentru jale ,\nSaltul , dragostea si ura . . .\nEu sunt drojdia si-s zgura .|1627
Adrian Păunescu|Aceeași floare|Iubito, pe prispă ți-am pus\nO floare din lumea de sus,\nO floare din insula Marte,\nO floare a căilor moarte.\n\nEa are petalele lungi,\nSuflând ai să poți să le smulgi,\nIubito, eu flori nu prea știu,\nSunt un grădinar damblagiu.\n\nNu știu - trandafir, liliac\nPe toate ca tine le fac,\nPe toate le-aduc la un fel\nLalea, trandafir, ghiocel.\n\nO floare a vieții vecine\nȘi care miroase a tine.\nIubito, pe prispă tu ai\nO floare din insula Rai.|2153
Leonid Dimov|Trei verbe|Fin aer din amurg pudrat\nMânjind contururi crenelate,\nAscultă-mi inima: a stat\nȘi stă să-nceapă iar a bate.\n\nFinal etern și comprimat\nSub umbreluțe visătoare\nPurtate galben, roz, vărgat,\nPrintre comete și cocoare,\n\nMi-e strapontina prinsă-n gol,\nPrăpăstii glasul să-mi audă:\nAdvers mâniosului Eol\nMai stau o clipă-așa, în ciudă.|3257
Tudor Arghezi|Morgenstimmung|Tu ţi-ai strecurat cîntecul în mine\nÎntr-o dup-amiază, cînd\nFereastra sufletului zăvorîtă bine\nSe deschisese-n vînt,\nFără să ştiu că te aud cîntînd.\n\nCîntecul tău a umplut clădirea toată,\nSertarele, cutiile, covoarele,\nCa o lavandă sonoră. Iată,\nAu sărit zăvoarele,\nŞi mînăstirea mi-a rămas descuiată.\n\nŞi poate că nu ar fi fost nimic\nDacă nu intra să sape,\nCu cîntecul, şi degetul tău cel mic,\nCare pipăia mierlele pe clape —\nŞi-întreaga ta făptură, aproape.\n\nCu tunetul se prăbuşiră şi norii\nÎn încăperea universului închis.\nVijelia aduse cocorii,\nAlbinele, frunzele...Mi-s\nŞubrede bîrnele, ca foile florii.\n\nDe ce-ai cîntat? De ce te-am auzit?\nTu te-ai dumicat cu mine vaporos —\nNedespărţiţi — în bolţi.\nEu veneam de sus, tu veneai de jos.\nTu soseai din vieţi, eu veneam din morţi.|1974
Nichita Stănescu|Moartea dintre Da și Ba da|"Și osul se învârtește în încheietura sa\ncum amintirea în creierul meu\ncum zborul păsării în maică-sa.\nAdică-n ou pictat. În curcubeu\n\nEu zic da, ba da zici tu\nmai bine mirositoare\nU, cât te-am fost iubit eu, U,\ncum zborul de albine o floare.\n\nDecade ora jefuită din ceas,\nbuzunărită din secundă\nNumai tu, numai tu ai rămas\nnepescuită și undă\n\nZici tu deci pe ""ba da"" mai tare?\nPiatra, deci stânca.\nMurmurul tău, canare,\ncercel mi-e la urechea mea, stânga.\n\nNumai aici se poate produce o crimă\nîntre alb și mult prea alb\nîntre crini și între crină\nîntre săritură și salt.\n\nCe salți, m-a întrebat salcia.\nPe mine însumi, i-a răspuns mama\nîn timp ce-și bășica de săpun albia\nfrecându-și copilul - Osana!"|1470
Nicolae Labiş|Partidului|Lumina ideală când Dante contemplase\ncălăuzit de scumpa-i simbolică femeie,\ncuvântul i se stinse și mâna lui sculptase\nal treilea pâlc și ultim de stele-n epopee.\nUmplând cu vii popoare abstractele genuni\nspre-a se-ndruma prin ele la sferele divine,\nel n-a primit din partea supremei viziuni\nputerea de-a o-ncape întreagă în terține.\n\nȘi noi cutreierarăm făgașuri infernale\ncu asudate palme izbind ori alinând\nvrăjmașii ori umilii ce ne-au ieșit in cale,\nnu-s spațiul ptolomeic, ci-n viață, pe pământ.\nDar când, adânc dorită, flamura ta de pară\nne-a-nfiorat privirea, partidul meu, atunci\ndin creștete zvâcnit-a cu scut și lance-afară\ncântecul nou, s-asculte mărețele-i porunci.\n\nAceasta-i marea-ți forță: faci clopot de argint\ndin inimile noastre, ori tunuri pe crenele,\ndar aliaj în care eu recunosc distinct\npărinții mei, iubirea și visurile mele,\nNu răzimat în cârja metaforelor fade,\nci drept, din zare-n zare, sub ceru-mpurpurat,\ncrescute larg în suflet câmpiile baladei\ncu pași definitivi mi-ai măsurat.\n\nSunt oameni căror viața le-a dat înalte premii,\nmedalii sunătoare, cu clinchet argintiu,\nEu unu-mi cresc, tovarăș cu clocotul poemei,\nTotalul vis - ostașul tău să fiu.|1655
Lucian Blaga|Lumină din lumină|În mijlocul dimineţii stă taurul neînjugat.\nStăpâneşte un câmp. Luceşte ca o castană\nproaspăt cojită.\nPrintre coarnele lui soarele vine în sat.\n\nLângă apă lină stă în puterea zorilor taurul\nnemişcat. Înălţat şi frumos.\nE ca Isus Christos:\nlumină din lumină, Dumnezeu adevărat.|3352
Nichita Stănescu|În timp|Totuşi, eu am văzut o pasăre\ncare a ouat în timp ce zbura...\nTotuşi, eu am văzut un om plângând\nîn timp ce râdea...\nTotuşi, eu am văzut o piatră\nîn timp ce era...|3573
Ion Minulescu|În templul liniștii|În sfeșnicele vechi de-aramă\nDescresc trei lumânări de ceară -\nDescresc ca nopțile spre vară,\nȘi-n sfeșnicele vechi de-aramă\nTrei flăcări parcă se destramă\nÎn fire lungi de foc ce cresc\nDin lumânări până-n tavan\nȘi scriu verseturi din Coran\nDe-a lungul templului turcesc...\n\nTrei credincioși desculți se-nclină\nProptinu-și frunțile-n covor -\nȘi parcă-s trei bolnavi ce mor...\nTrei credincioși desculți se-nclină,\nȘi-n simfonia de lumină\nCe-și plimbă petele de geamuri -\nCând verzi, când purpure, când blonde -\nPar trei corăbii vagabonde\nCe-adorm în legănări de valuri...\n\nȘi-n templul liniștii ce pare\nUn sarcofag păgân, enorm,\nToți Muezinii parcă dorm...\nȘi-n templul liniștiii, în care\nGreoiul fum de lumânare\nMiroase-a cranii dezgropate -\nDin sfeșnicele vechi de-ararmă\nTrei flăcări pâlpâind te cheamă\nS-adormi sub ele-ntins pe spate!...|3158
Lucian Blaga|Drumuri|Cetate de veac, prăsilă de painjeni verzi\nsubt muşchi şi scocuri. -\nPe turn între semnele ceasului, gânditor\ntimpul stă. O vrabie umblă pe-arătător.\n\nSubt bolţi de nicăiri nici un ecou.\nPărul tău joacă în vântul\npe care 1-am întâlnit ieri în alt oraş\nşi care ne-a ajuns din nou.|3317
Alecu Donici|Elefantul în domnie|Cine-i tare şi mare,\nDar minte nu prea are,\nNu-i bine, cât de bun la inimă să fie.\nPe elefant l-au pus în codri la domnie,\nŞi de pe neam ei toţi,\nDe la străbunii săi până la strănepoţi,\nAu îndestulă minte;\nDar este rar acel preafericit părinte\nSă-i iasă buni copiii toţi.\nŞi elefantul meu, oricum era de mare,\nA înţelegerii n-avea îndemânare,\nIar blând şi plin de bunătate\nEra, cât nu se poate.\nŞi iată că la domn au dat bietele oi\nO jalobă, zicând că ”lupii răi pe noi\nDe tot ne jecuiesc„.\n— Tâlharii, varvarii, da cum de îndrăznesc!\nAu zis duiosul domn. Iar lupii se-ndrepta\nŞi-aşa urla:\n— Măria ta!\nDe noi nu te-ndura,\nCăci singur ne-ai fost dat poruncă astă-iarnă\nS-avem cu toţii blană.\nIar oile pârăsc, c-aşa sunt învăţate:\nNoi n-am luat mai mult decât pielcea de frate.\n— Atâta! domnul le răspunde,\nSă ştiţi că strâmbătăţi la mine nu-ţi ascunde,\nVă hotărăsc de-acum de oaie o pielcică,\nŞi nici un păr mai mult, nimică.|62
Emil Brumaru|Scrisoare|O, Leonid Dimov, e seară\nŞi trec femei cu trupuri lungi\nCa nişte viespii uriaşe\nPe care nu poţi să le-alungi\nCu mâna leneşă din minte,\nFemei cu sâni licenţioşi\nUmflaţi de-un înger pneumatic\nPîn' la delir în pluşuri roş,\nFemei ce ne-ar lăsa-n burice,\nPlutind pe pântec, să murim\nFără speranţe, fără apă,\nCum pe corăbii Gordon Pym\nHalucinând vechi etichete\nPe butoiaşele cu spirt.\nO, Leonid Dimov, e seară\nŞi eu beau singur într-un birt.\n\n1968|2505
Alexandru Macedonski|Rondelul de aur|Caldura de aur topit,\nSi pulbere de-aur pe grane,\nCiobani si oi de-aur la stane,\nSi aur pe flori risipit.\n\nIn toti, si în tot, potopit,\nEl bate din aripi pagane.\nCaldura de aur topit,\nSi pulbere de-aur pe grane.\n\nDe-al soarelui jar cotropit,\nPamantul, sub vraja, ramane,\nSi orice femei se fac zane,\nCu suflet din flacari rapit-\nCaldura de aur topit.|2683
Alecu Donici|Parnas|"Pe când la greci au părăsit\nCiopliţii dumnezei,\nIar locurile lor, pe drept le-au împărţit\nNorodul între ei:\nAtunci şi muntele Parnas\nLa unul muritor moşie a rămas.\nStăpânul nou pe el îndat-au aşezat\nCâţiva măgari la păşunat.\nMăgarii au aflat,\nDe unde, până unde!\nCă muzele odat'\nAu locuit pe munte\nŞi zic: ""Se vede, dar,\nCă noi aici suntem mânaţi nu în zadar.\nPesemne muzele de oameni s-au urât\nŞi ei au hotărât:\nCa noi în locul lor cântări să iscodim.\nAideţi! voinicilor! cu toţii să răcnim.\nNu pierdeţi cumpătul, strigaţi cu îndrăzneală,\nIar cine n-are glas\nCum trebui la măgari, afar' de pe Parnas!\nŞi credeţi că, păzind această rânduială,\nNoi slavă vom lua, mai mult răsunătoare,\nDecât acele nouă vestite sorioare"".\nAcest sfat măgăresc,\nMăgarii cu un glas îl îmbunătăţesc.\nŞi-odată toţi pornesc\nAşa strigare mare,\nÎncât stăpânul lor, pierzând toată răbdarea,\nAu poruncit cu ură\nSă-nchidă pe măgari, de pe Parnas, la şură.\n\nEu vreau s-aduc aminte:\nCă locul nu dă minte."|90
Elena Farago|Nelu|Dintr-un rest de prăjituri,\n Nelu face fărâmituri.\n\n Mama-l vede şi-l întreabă:\n\n — Iar nu eşti copil de treabă,\n Nelule, şi-mi faci gunoi?\n Cum fu vorba între noi?\n\n — Vorba noastră? hai să-ţi spun\n Ca să vezi cum o ţin minte:\n Să mă fac tot mai cuminte\n Şi mai harnic şi mai bun!\n\n — Şi de ce îmi faci gunoi?\n\n — Pentru vorba dintre noi:\n Eu acum fac fărâmituri\n Pentru puii rândunicii,\n Ca să aibă şi ei, micii,\n Azi, la masă, prăjituri!|546
Veronica Micle|De pe tarmurile lumii ...|De pe tarmurile lumii norii catre cer se-nalta,\nDar pe bolta lui albastra nu ramane nici o ceata,\nBate vantul si-i alunga, norii se calatoresc,\nIar pribegele lor urme prin vazduh se risipesc.\n\nBate vant si zi si noapte geme-n pieptul meu furtuna,\nSi gandirile-mi amare toate, toate se aduna,\nSi nu-i urma lor pribeaga, ci pe suflet imi ramane,\nTrista ca si ieri sunt astazi, si ca astazi voi fi mane.|2031
Tristan Tzara|Vacanta in provincie|Pe cer pasarile nemiscate\nCa urmele ce lasa mustele\nStau de vorba servitori in pragul grajdului\nSi-au inflorit pe carare ramasitele dobitoacelor\nTrece pe strada domnul in negru cu fetita\nBucuria cersetorilor la inserare\nDar am acasa un Polichinelle cu clopotei\nSa-mi distreze intristarea cand ma-nseli\nSufletul meu e un zidar care se intoarce de la lucru\nAmintire cu miros de farmacie curata\nSpune-mi, servitoare batrana, ce era odata ca niciodata,\nSi tu verisoara cheama-mi atentia cand o sa cante cucul\nSa ne coboram in rapa\nCare-i Dumnezeu cand casca\nSa ne oglindim in lacul\nCu matasuri verzi de broasca\nSa fim saraci la intoarcere\nSi sa batem la usa strainului\nCu ciocul pasarilor in coaja de primaveri\nSau sa nu mai mergem nicaieri\nDoliu alb la fecioara vecinului.|1949
Leonid Dimov|Râde Euridice|E o caretă\nCât o casă, dar pe altă planetă.\nE careta unor principese\nNecunoscute, dar alese\nDe-un, urcat la spate, paj\nDe ceară. N-are atelaj,\nN-are cai, e o ruină.\nDar înăuntru e o lumină,\nIar afară: noapte cu diamante.\nÎnăuntru: tapiserii cu vechi rozuri vivante,\nAdică retractându-se la orice atingere,\nDevenind viori și începând să sângere\nFără rost, în niște recipienți lunguieți\nÎnșirați lângă pereți.\nÎn caretă,\nPrintre faldurile de plasmă violetă,\nE și râsetul tău copilăresc\nAscuns, ca să nu te găsesc.\n\nEu, dacă-mi dați voie, voi intra în careta luminată, așa,\nCa să sorb din recipienți și să strig\nSă-i dea drumul că mi s-a făcut frig\nȘi mi-e dor de peisajele generale,\nCu golfuri și ținuturi goale\nDin cartea mea de geografie.\nȘi pe urmă, ce-o fi să fie.|948
Gellu Naum|Insulele fericiţilor|Era primăvară stăteam la fereastră ploua\nmi-ar fi plăcut să mormăi câteva din frumoasele mele\npoheme\natunci de nu se stie unde se ivea o tânără Hanska\nne așezam unul lângă altul ne lipeam de același perete\nEra o liniște nefirească stăteam încremeniți așteptam\nÎn orice caz cineva nevăzut ne pândea\nCeilalţi se uitau la televizor și noi ce limbă vorbeam\nera primăvară plângeam cu hohote\ncând disperat când fericit niciodată la mijloc\npe sus vuiau vulturi şi Hanska aceea învelită într-o pânză gălbuie se înecase de mult în apele Vistulei\ndar se uita de acolo la mine cădea pe gânduri îmi trimitea un bilet\n„s-a zis cu noi” îmi scria\nafară pe un cer intestinal-albastru nişte ceasornice\nîși învârteau cu viteză limbile poleite|2521
Costache Conachi|Asară, de-un vac trecut|Asară, de-un vac trecut,\nSă gust hazul m-ai făcut,\nO, doamna mea ce miloasă,\n\nŞi să cred că n-ai oprit\nNici un lucru nejărfit\nDin cîte ai mai frumoasă.\n\nOchi, guriţă, piept şi sîn,\nVoi, la care eu mă-nchin,\nŞi tu rai ascuns pre tare,\n\nPomeniţi necontenit\nCît zbucium şi vînzolit\nAţi răbdat cu luptă mare.\n\nCum sîmţăm că să bătea\nInima ei supt a mea\nCu răsufluri îndesîte,\n\nPiept pe piept tot apăsînd,\nGură pe gură muşcînd\nŢîţîşoare dezvălite.\n\nIar voi, mîni, ce-aţi dat porneală\nCă m-a iubi o Marghioală\nAleasă între femei,\n\nBinevoiţi pe-a ei braţă,\nCînd a fi să ies din viaţă,\nVoi să-nchideţi ochii mei.|397
Adrian Păunescu|Cântec de drum pentru E.|Mi-i sufletul acum ca o grădină\nDin care pleacă florile în sus,\nMi-i sufletul căzut, sfârșit, răpus,\nMă simt vinovăția fără vină;\nMă simt un om vândut cu preț redus,\nTrimis-cu un surâs-la ghilotină;\nCând va veni ce trebuie să vină?\nCând voi sfârși ce am de spus?\n\nNu plânge, nu da minus, nu da plus,\nÎn săptămâna noastră de surdină\nFii sfânta-nlăcrimare-eroină\nCă mâine, dintr-un orizont opus\nTe va întoarce, cum te-a și adus,\nUn Dumnezeu de milă și lumină.\nMi-i sufletul acum ca o grădină\nDin care pleacă florile în sus.\n\n(Iubiți-vă pe tunuri,1981)|2191
George Topîrceanu|Tudor Arghezi: Menire|Printre cimbru şi susai,\nFir plăpând de păpădie\nNalţă, greu, în vârf de pai,\nUn bănuţ de floare vie.\n\nNorii lungi, pe sus, de plumb,\nNu-l ghicesc dintre urzici,\nSoare galben, cât un bumb,\nRăsărit pentru furnici.\n\nDoar fărâma de pământ,\nCare-l ştie şi cunoaşte,\nÎi păstrează chipul sfânt\nCând un bou, trecând, îl paşte.|742
Nicolae Labiş|Albatrosul ucis|Când dintre pomi spre mare se răsucise vântul,\nŞi-n catifeaua umbrei nisipul amorţea,\nL-a scos un val afară cu grijă aşezându-l\nPe-un cimitir de scoici ce strălucea.\n\nLa marginea vieţii clocotitoare-a mării\nSta nefiresc de ţeapăn, trufaş, însă răpus.\nPriveşte încă parcă talazurile zării\nCu gâtul galeş îndoit în sus.\n\nMurdare şi sărate-s aripile-i deschise,\nFurtuna ce-l izbise îi cânta-un surd prohod\nLucesc multicolore în juru-i scoici ucise\nAl căror miez căldurile îl rod.\n\nDe valuri aruncate pe ţărmul sec şi tare\nMuriră fără lupta sclipind acum bogat,\nLe tulbură lumina lor albă, orbitoare,\nAripa lui cu mâl întunecat.\n\nDeasupra ţipă-n aer dansând în salturi bruşte,\nSfidând nemărginirea, un tânăr pescăruş.\nRăzboinicul furtunii zvârlit între moluşte\nRăsfrânge-n ochiu-i stins un nou urcuş.\n\nCând se-nteţeşte briza aripa-i se-nfioară\nŞi, renviat o clipă de-un nevăzut îndemn,\nÎţi pare că zbura-va din nou, ultimă oară,\nSpre-un cimitir mai sobru şi mai demn.|1620
Alexandru Macedonski|Rondelul lui Saadi ieşind dintre roze|Saadi, dintre roze ieşind,\nUită să-şi blesteme amanul...\nSădise pe veci Gulistanul\nŞi sufletu-şi dete zâmbind.\n\nAflai ca şi el talismanul\nTot raiul să pot să-l cuprind.\nSaadi, dintre roze ieşind,\nUită să-şi blesteme amanul.\n\nTurbat-a în voie duşmanul. —\nEl cupa de fiere golind\nS-a dus în amurg şovăind,\nŞ-a fost mai slăvit ca sultanul\nSaadi, dintre roze ieşind.|155
Lucian Blaga|Glas în paradis|Vino să şedem subt pom.\nDeasupra-i încă veac ceresc.\nÎn vântul adevărului,\nîn marea umbr-a mărului,\nvreau părul să ţi-l despletesc\nsă fluture ca-n vis\ncătre hotarul pământesc.\n\nCe grai în sânge am închis?\nVino să şedem subt pom,\nunde ceasul fără vină\ncu şarpele se joacă-n doi.\nTu eşti om, eu sunt om.\nCe grea e pentru noi\nosânda de a sta-n lumină!|3326
Ioanid Romanescu|XII|Dacă te îndoieşti în ascuns de un lucru,\ngândeşti mai mult asupra lui\n\nîn timp ce din bărbile ca nişte rădăcini\nva creşte pe guri tăcerea mătăhăloasă,\ndin minţile voastre porneşte spiritul\ncare - auzit - va fi al tuturor.|3079
Magda Isanos|Ţii minte-ntâia ploaie?|Ţii minte-ntâia ploaie cum cădea, \nCu fulgere, cu stele lungi în ea? \nArborii stăteau drept, intonând \nImnul vieţei şi-n zarea foşnind, \n\nVerde ca un codru lichid, \nS-auzeau cerurile cum se-nchid, se deschid.\n\nŞi noi stăteam ca pomii în picioare.\n„Nimic nu moare, mi-ai şoptit, nu moare...”\n\nŞi plantele creşteau, ne făceau semne, \nCa nişte mâini, ca umbre neîmpăcate, \nSe străduiau spre viaţă să ne-ndemne \nŞi iar cădeau în deznădejde toate.|1066
Nichita Stănescu|Secunda vieții mele|Secunda vieţii mele\nmi-a luat-o un vultur în plisc\npatru morţi şi opt răniţi\nvăzui pe şosea.\n\nSecunda vieţii mele\nîn cer este în plisc la vultur\npatru morţi şi opt răniţi\nam văzut pe şosea.\n\nSecunda vieţii mele\nvulturul a dus-o sus la stele\npatru morţi şi opt răniţi \nsunt pe şosea.\n\nSecunda vieţii mele\na devenit raze\npatru morţi şi opt răniţi\ncât sânge, Doamne, pe şosea!|1557
Mihail Săulescu|În port|Zori de ziuă, valuri, ploaie —\nŞi corăbii care pleacă, mute şi greoaie\nTu rămîi în port departe de atâtea căi,\nPoate vântul te desparte de vreunul dintre-ai tăi,\nDe priveşti cu-atâta jale călătorul val,\nCare vine singuratec şi se sparge-n mal\nDin corăbiile toate care merg acum.\nCine ştie care duce, către care drum,\nUn logodnic, un părinte, o scrisoare doar\nŞi corăbiile, iată, peste zări dispar.\n\nCe-ai lăsat în ele oare de priveşti aşa,\nŞi-i atâta noapte-adâncă în privirea ta.\nMerg şi-acum (în care parte ?) merg şi-acum, ducând\nUn logodnic, o scrisoare, — poate doar un gând.\n\nStai în port, priveşti cu jale \nCâţi nu stăm în port, \nUrmărind cu mintea visul care poate-i mort ? \nCâţi nu stăm privind în zare şi-aşteptând mereu\nSă ne-aducă doar o veste valul mării greu ? \nStăm în port, şi cine stie ce catarg în zări \nVa fi semnul împlinirii ultimei sperări ?\n\nTu rămii aici şi-aşteaptă, \nDoamne, până când ?\nDar aicea niciodată nu e prea curând,\nDar aicea niciodata nu e prea târziu —\nPână când n-o fi doar noapte, noapte şi pustiu.|1249
Carmen Sylva|Jocul mării|Vrea să dănțuiască,\nVrea să dănțuiască,\nVrea să dănțuiască voievoada,\nUnduind hlamida-i verde domnească\nPe creștet cu coroana albă ca zăpada.\n\nVrea să dănțuiască,\nVrea să dănțuiască,\nVrea să dănțuiască răsfrântă,\nMlădiind brațele în pornire nebunească\nȘi cântă, atât de minunat cântă. \n\nVrea să dănțuiască,\nVrea să dănțuiască,\nVrea să dănțuiască răpitoarea,\nSe înalță, se înclină, începe să rostească\nJoc plutitor, îngânând depărtarea.\n\nVrea să dănțuiască,\nVrea să dănțuiască,\nVrea să dănțuiască veșnic avânt,\nVrea în legănarea-i să prăbușească\nÎntregul pământ.\n\ntraducere Adrian Maniu|288
Cincinat Pavelescu|Cântecul omului|Mă-ntorc zdrobit. Ce drum enorm!\nVin dintr-o țară depărtată,\nPe care harta n-o arată...\nSunt obosit, aș vrea să dorm.\n\nSunt ani, sunt ani de când alerg\nTot înainte, înainte!\nCu-aceeași întrebare-n minte:\nDe unde viu și unde merg?\n\nȘi barca-mi nu mai e la fel,\nIar pânzele-i imaculate,\nDe la plecare, sunt pătate,\nCa și o masă de hotel,\n\nO mânam eu sau mă ducea\nÎn voia vântului tot anul?\nEram sau nu eu căpitanul\nSărmanei bărci ce rătăcea?\n\nO amintire mi-a rămas:\nÞara nădejdii-n depărtare,\nMi se părea atât de mare\nȘi-am ocolit-o într-un ceas!\n\nUn gând mă turbură, mâhnit,\nCa un ecou de harfă spartă:\nE visul meu neîmplinit,\nE idealul meu de artă!\n\nÎn goana lui, izbit de stânci,\nMă-ntorc la mal, mânat de soartă,\nPe inimă c-o floare moartă,\nS-ascunză rănile-i adânci.\n\nȘi-acum, în drumul spre mormânt,\nPrivind amurgul arămiu,\nCând simt ce-aș fi putut să fiu,\nMă-nduioșez văzând ce sânt...|317
Radu Gyr|Orfeu|N-am temple-n Eleusis, sfincși în Tebe,\nși nici altare-n Efes pentru zee,\ndoar ca Orfeu cu mările egee\npe liră îmblânzesc și lupi și plebe.\n\nZadarnic Afrodita își descheie\nsandalele, ispite să-mi înjghebe.\nȘi cântece și glas nu știu să-ntrebe\ndecât de una, singura femeie.\n\nEuridice, amfora celestă,\nincandescenta, limpedea mea voaltă,\nte smulg din lut, din negura funestă,\n\nși-ntr-un vârtej de flăcări laolaltă,\ncolumnă strălucind de sacră forță,\nîn veșnicie ardem ca o torță.|3961
Radu Gyr|Apa|Mă plec, ca peste-un ochi afund de apă,\nflămând și orb, deasupra morții mele\nși scormonesc cu sfârcuri de nuiele\nîn câte taine tremură să mă-nceapă.\n\nAș vrea-n adâncul ei bătut cu stele,\nsă-nfig țepuși ce fulgeră și-nțeapă,\nsă știu ce limpezimi or să mă-ncapă,\nsau ce nămoluri reci or să-nșele.\n\nAdâncă-i apa, jordiile ciunge\nși strâmbe întrebările betege...\nNici o nuia tăcerea n-o străpunge,\n\ndoar apa zilnic chipul mi-l culege\nși numai umbra mea la fund ajunge,\nsă piară-n mâl sau nufăr să se-nchege.|3828
Adrian Păunescu|Voiam|Voiam să-ţi spun că ninge şi te invit afară,\nAfară din cetate, către păduri, oriunde,\nSă facem carnea noastră bolnavă să tresară\nDe ceea ce într-însa curat se mai ascunde.\n\nUn mărunţiş din norii pământului, ninsoarea,\nClinchetitor şi tandru, dar cine să mai ştie\nŞi viscolele sterpe incendiază marea,\nAş vrea să-ţi fiu Ovidiu în Geţia pustie.\n\nŞi mai voiam să-ţi dărui un vechi cojoc de oaie\nŞi mai voiam să-ţi dărui un drum până la munte\nŞi nişte flori de toamnă, ţinute-ntr-o odaie,\nDar nu ştiu câtă vreme avem de amănunte.\n\nTe-am deranjat degeaba, probabil ai probleme,\nCând eu, cu ochii-n lacrimi, privesc ninsori de sânge,\nVoiam să-ţi spun că-i bine şi n-ai de ce te teme,\nVoiam să-ţi spun adio. Voiam să-ţi spun că ninge.|2484
Marin Sorescu|Blestemul doi|S-a umplut casa de fum\nEu ard, nu te speria,\nEu am luat foc,\nBine ca esti aici langa mine,\nSa ma vezi,\nCa tu pana nu vezi nu crezi,\nNu mai vreau sa ard nici eu pe infundate,\nMi-am dat drumul.\nAi spus ca daca nu te iubesc\nNu ard si uite proba,\nEu voiam sa o tin ascunsa.\nSaruta aceste fapturi de fum\nCare ies din mine, toate sunt eu,\nSeamana cu mine, sunt chiar eu,\nCare naparlesc,\nInainte de a ma ingropa in bratele tale,\nIn buzele tale.\nUn sarpe care-si leapada camasile multicolore,\nInainte de marea hibernare.\n\nTot tu imi vei da zemuri de plante,\nDe smochine strivite ca sa inviez,\nVoi suge lapte din sanul tau\nSa ma dezintoxic\nDe pamantul care s-a varsat in vinele mele,\nSi s-a cerut arat,\nSunt si pruncul si tatal si sfantul duh,\nDar mai la urma,\nCand ne mai vine suflarea\nAcum suntem amandoi cu sufletul la gura\nSi il bem unul de pe buzele altuia,\nIl sorbim,\nIata o idee de perpetuum mobile,\nFumul meu te imbraca\nFumul tau ma despoaie\nAm luat foc amandoi,\nTi-am spus sa stai mai departe.\nCine-o stinge aceste cuvinte,\nSa fie blestemat.|2553
Lucian Blaga|Ulise|De pe liman pe golfuri\nprivirea ți-o rotește.\nE liniște ca-n ziua\ncând mă-ntorsei hoțește\nși ți-am golit de oaspeți\nviața, pragul, tinda.\nIa seama, Penolope,\nce netedă-i oglinda.\n\nSe-ntinde marea clară\npe-un prund de oseminte.\nNu-i nimenea cu prora\ns-o spargă, s-o frământe.\nDoar șerpii taie apa\nspre-un țărm ghicit în zare,\ntrecând peste adâncuri\nca semne de-ntrebare.\n\nCatargul putrezește\nla margine de timp,\nacolo, între Hades\nși-acele culmi în nimb.\nNu m-amăgește ceasul\nsă număr nestemate,\nnici nu mă cheamă-n urmă\nfurtuni și vrăji uitate.\n\nVezi, orice amintire-i\ndoar urma unor răni\nprin țări, prin ani primite,\npe la răscruci și vămi.\nNu aștepta pățanii\nsă izvodesc, alese.\nDeșartă născocire\ne vorba ce se țese.\n\nDar pe liman ce bine-i\nsă stăm în necuvânt -\nși, fără de-amintire\nși ca de sub pământ,\ns-auzi în ce tăcere,\ncu zumzete de roi,\nfrumsețea și cu moartea\nlucrează peste noi.|3398
Alecu Donici|Capra şi iada|Ţăranul între vitişoare\nAvea şi o căpriţă.\nEl o numea leliţă,\nÎi da adese tăricioare.\nŞi bine o ţinea.\nEa însă un nărav avea:\nDe câte ori ţăranul intra pe zi în casă,\nCăpriţa după dânsul pe-o laviţă sărea,\nApoi şi peste masă...\nStăpânu-i suferea,\nCăci aştepta să vadă\nCurând, pe lângă capră, şi o frumoasă iadă\n(Iar unde omul este pe cale de sporit\nOricare suferinţă\nO poartă, mulţumit,\nVânând a lui dorinţă.)\nNu după multă vreme ieduţa se născu.\nDe aldămaş ţăranul la crâşmă petrecu.\nDar când napoi se-ntoarse,\nVăzând cum sare iada de pe bordei pe casă,\nEl a bufnit de râs,\nŞi în proverb a zis:\n— Căpriţa sare masa,\nIeduţa — casa!\nE prea adevărat,\nCă viţiul din născare\nNu e vindecat,\nŞi a naturii lege îşi are-a ei lucrare,\nIar mie-mi place când\nAud pe-un fiu cu minte cam astfel rezonând:\n„Părinţilor viaţa, respectul, ascultarea\nLe sunt dator; dar totuşi în fapte nu doresc\nA lor deprinderi rele ca fiu să moştenesc.”|54
Adrian Păunescu|Picături de sânge|Mi-am rănit buza de sus\nîntr-un fir de iarbă verde\ncare se pregătea de sămânță.|4562
Adrian Păunescu|O țară cât adâncul unei linguri|Atunci când sună cineva la poartă,\nAtunci când sunt confuz şi-mi este greu,\nAtunci când perceptorii nu mă iartă,\nÎmi amintesc de tine, tatăl meu.\n\nCu paşi târşiţi te-ai duce pân-la uşă,\nMi-ai mai lua din fiecare chin,\nDar oaspeţi de ţărână şi cenuşă,\nDe unde tu te-ai dus, acum revin.\n\nO ţară cât adâncul unei linguri\nNe-a mai rămas pe harta de-mprumut,\nVai, tată, ne-ai lăsat atât de singuri,\nCând goarnele finale au tăcut.\n\nŞi iarăşi nu e pace nicăierea,\nFântâni de sânge ard la orizont,\nPe vechii morţi îi cheamă, sus, tăcerea,\nÎntorşii de pe front se-ntorc pe front.\n\nSunt singur înaintea lumii, tată,\nMă face ţăndări fiece ecou,\nVom mai muri, şi noi, cu voi odată,\nCă nu-i război să nu-l purtăm din nou.\n\nDe ziua mea, să-ți faci un pic de vreme,\nSă vii pe-acasă, când întreabă toți,\nSă pui puțină ordine-n probleme\nȘi, mai cu seamă, suflet în nepoți.\n\nDar nici nu știu ce te-ar chema la viață,\nCând podul către noi e-aproape rupt\nȘi-un sfert de țară e la suprafață,\nȘi-n cimitir trei sferturi, dedesubt?|4546
Ștefan Petică|Moartea visurilor|Păunii verzi plecară în noaptea solitară\nCu strigate de jale ca nota care trece\nPlângând sub ceruri triste; iar sus în turnul rece\nTrei lacrimi umeziră pe coarde de ghitară.\n\nŞi palidele trupuri de roze s-adunară\nPe marginea-n ruină încet să se aplece\nMurind ca niste albe columbe-n noaptea rece.\nO, visele, poema de vise-n noaptea clară!\n\nŞi noaptea cea muiată în aurul de lună\nParea apoteoză fantastică şi vagă\nCăzând pe frunți de ceară în taina lor nebună.\n\nPoeme dulci de vise, poeme de petale,\nCe mor în tremurarea din mintea-ne pribeagă!\nDeparte trec păunii cu strigate de jale.|1891
Adrian Păunescu|Oraţie de nuntă|Astfel după tine se încheie toate.\nTrag oblonul negru la fereastra mea.\nNu mai vreau decepţii, vreau singurătate,\nNu mai vreau iubire, voi abandona.\n\nAvusesem dreptul şi eu, ca oricare,\nLa o nebunie, la un ultim glonţ\nUltima speranţă, ultima-ncercare\nDar în magazie era doar găblonz.\n\nNu-i nici o problemă, toate-s foarte bune.\nTe-am iubit desigur, cum mi-ar sta să neg...\nŞi cu pasiune, şi cu voluptate\nŞi credeam în tine, vrednic şi întreg.\n\nHai, întinde mâna pentru despărţire\nSchimbă-ţi telefonul, că şi eu mi-l schimb\nSalutări miresei, salutări la mire,\nPoate se rezolvă toate între timp.\n\nÎntră în mulţime, nimeni n-o să ştie\nDouă, trei persone care ne-au ascuns,\nEu voi ţine minte scurta nebunie\nŞi-ntrebarea noastră fără de răspuns.\n\nFirea ta ciudată n-o voi regăsi-o\nNici n-ar fi nevoie, tu rămâi un mit.\nNuntă fericită, te-am iubit, adio,\nNu întoarce capul, pleacă, te-am iubit!\n\nVezi că se confirmă bârfa despre mine:\nTe-am lasat deodată crud şi nefiresc\nTotuşi ţine minte, ţine bine minte\nTe salvez de mine fiindcă te iubesc.|4551
George Bacovia|Plumb de toamnă|De-acum, tuşind, a şi murit o fată, \nUn palid visător s-a împuşcat;\nE toamnă şi de-acuma s-a-nnoptat...\n-Tu ce mai faci, iubita mea uitată ?\n\nÎntr-o grădină publică, tăcută, \nPe un nebun l-am auzit răcnind, \nIar frunzele cu droaia se desprind;\nE vânt şi-orice speranţă e pierdută.\n\nPrin târgu-nvăluit de sărăcie\nAm întâlnit un popă, un soldat...\nDe-acum pe cărţi voi adormit uitat, \nPierdut într-o provincie pustie.\n\nDe-acum , au şi pornit pe lumea eronată\nEcouri de revoltă şi de jale;\nTot mai citeşti probleme sociale...\nSau, ce mai scrii, iubita mea uitată ?|623
Adrian Păunescu|Maica bătrână|Ca-ntr-un ecou ce veșnic mă îngână,\nAșa mi-apare, uneori, în vis,\nÎntr-un chenar de cenușiu-închis,\nBunica mea venind de la fântână.\n\nE-același sentiment de altădată\nCă apa din găleata dumneaei\nÎmi dă puteri să trec prin anii grei\nCe dincolo de ceas mi se arată.\n\nE apă pentru om și pentru câine,\nȘi pentru păsările din obor,\nO garniță, cu viața tuturor,\nÎn guși de porumbei și-n miez de pâine.\n\nDe drag de maica mea, pân-o să mor,\nAlaltăieri e azi și ieri e mâine.\n\n11 februarie 2004\n\n(Ninsoarea de adio, 2005)|4518
Nichita Stănescu|A mea|Singuratecă ea mă aşteaptă să-i vin acasă,\nÎn lipsa mea ea se gândeste numai la mine,\nea cea mai dragă şi cea mai aleasă\ndintre roabele sublime.\n\nEi i se face rău de singurătate\nea stă şi spală tot timpul podeaua\npână o face de paisprezece carate\nşi tocmai să calce pe dânsa licheaua.\n\nEa spală zidul casei cu mâna ei\nşi atârnă pe dânsul tablouri\nca să se bucure derbedeul, e-hei\ncăzut de la uşă-n ecouri.\n\nEa îşi aşteaptă bărbatul beţiv\nCa să-i vină acasă\nşi degetele albe şi le mişcă lasciv\npentru ceafa lui cea frumoasă.\n\nPregătindu-i-le de dezbătat\nea ţine în boluri şi zeamă acră,\npărul lung şi negru şi-l întinde de la uşă spre pat\nsă nu greşească bărbatul niciodată\ndrumul predestinat.|3485
Costache Conachi|Dorul|Amor! la a mea durere\nNu fii așa de cumplit:\nAdu'mi dulcea mângâiere\nCe din mână mi-ai răpit.\nVai mie! că din simțire\nUn ces nu'mi lipsesce ea!\nAh! pote-se fericire\nÎn lume fără de ea?\nPrecum florea, zăcetore\nFăr' de rouă pre păment,\nSe vestejesce sub sore,\nȘi se usucă de vent:\nAșa întru despărțire\nSe plânge inima mea!\nAh! în lume frericire\nPote-se fără de ea?\nÎntre mii de păsărele,\nResună, cu vers plăcut,\nGlasul bietei turturele\nCe socia 'și-au perdut...\nȘ'al meu dor de despărțire\nCu bocet așa zicea:\nAh! pote-se fericire\nÎn lume fără de ea?|401
Adrian Păunescu|Liberi spre abator|Cai de rasă fără șei,\nNumai moartea peste ei,\nLibertate fără ham,\nCamioane cu salam.\n\nTiruri pe șosele,\nÎnțesate, vai,\nCu mezeluri bune,\nCu salam de cai.\n\nE departe trapul\nCe-i făcea măreți,\nLiberi sunt să moară\nFără călăreți.\n\nGalopau aiurea\nTropa, tropa, trop,\nAzi, în camioane\nNu mai au galop.\n\nȘtiu că merg la moarte,\nNu pot evada\nȘi prin ceața morții\nLe e dor de șa.\n\nSe și simt salamul,\nCăutat pe-aici,\nRăstigniți în lanțuri,\nLe e dor de bici.|2326
Duiliu Zamfirescu|Seara de toamnă|Ah! ce frumoase-s serile de toamnă!\nPrin frunze reci doar un fior adie;\nS-arată-n deal, cu faţa purpurie,\nA nopţilor fermecătoare Doamnă.\nPe câmpul veşted tainic ea-mprăştie\nStrălucitoarea-i negură albastră,\nO, Doamne sfânt! Ce pană mult măiastră\nAtâta farmec ar putea descrie!\nStropit cu lacrimi pare-acum boschetul.\nÎn umbra lui mă simt prins de tristeţe:\nExistă oare-atâta frumuseţe\nÎn fire, — aşa cum o simţi tu, poetul?\nOri suntem pradă — o! gândire-amară!\nDe-a simţurilor noastre amăgire\nCe-aruncă-un văl frumos peste-o neştire,\nŞi totuşi, Doamne, ce frumoasă seară!|520
Radu Gyr|Secol|Arhangheli căzuți de mult nu mai speră\nîntoarceri în raiuri de fum.\nCreștem cântece de retortă și seră\nși flori de ciment și bitum.\n\nNe-au bătut inima elevatoarele,\nne-au supt-o amperii și volții.\nViața ne-o smulgem cu ghearele,\nCerul - cu colții.\n\nBrazdele noastre miros a sânge\nși pâinea noastră a măcel.\nDin orice stea, câte-un vârf de oțel\nca o baionetă ne-mpunge.\n\nFiece vorbă e o grenadă,\norice privire - fulmicoton.\nPândim pe Iisus la colțuri de stradă\nși-l frângem pe scări de beton.\n\nȘi-n metropole mereu fumegânde,\nfemeile noastre nasc prunci\npentru foamea avioanelor flămânde\nși setea-nchisorilor adânci.|4041
Nichita Stănescu|Cu o ușoară nostalgie|Cu cât se-nsera peste arborii rari,\ncu atât începeau să lumineze mai tare\ninimile noastre de hoinari,\ncăutătorii pietrei filozofale.\n\nTotul trebuia să se transforme în aur,\nabsolut totul:\ncuvintele tale, privirile tale, aerul\nprin care pluteam, sau treceam de-a-notul.\n\nClipele erau mari ca nişte lacuri\nde câmpie,\nşi noi nu mai conteneam traversându-le.\nOra îşi punea o coroană de nori, liliachie.\nŢi-aduci aminte suflete de-atunci, tu, gândule?|1391
Ion Minulescu|Primăvară rurală|Primăvara, fată mare,\nA sosit în sat la noi,\nCa un cântec de cimpoi...\nÎntr-o zi de sărbătoare...\nA picat azi-dimineață\nȘi, abia intrată-n sat,\nSatul tot s-a deșteptat\nÎn parfum de izmă creață!...\n\nPrimăvara, fată mare,\nVine-n fiecare an\nÎn pantofi de magheran,\nDăruiți de Sfântul Soare...\nȘi de-ndată ce-și arată\nFecioria-mprospătată,\nToți în jurul ei fac roată!...\nToți copiii\nȘi bătrânii\nÎși umflă, la fel, plămânii\nȘi-și fac cruce de-așa fată -\nDoctoriță fără plată...\n\nÎi deschid ferestrele\nSă le-alunge boalele\nȘi dihonia din case...\nO ridică-n osanale\nCa pe-o scară de mătase,\nPână-n ceru-al șaptelea...\nȘi-apoi\nO pornesc cu ea\nPe șosea,\nPână la fântână,-n vale,\nCa s-o spele pe picioare,\nFiindcă-n fiecare an -\nCând sosește-n sat la noi,\nÎn pantofi de magheran -\nPrimăvara, fată mare,\nToată-i plină de... noroi!...|3187
Adrian Păunescu|Sac de sare|Cu suflet greu, precum un sac de sare,\nabia mă mai târăsc, fără de rost,\nprin niște locuri dragi, cu umbră mare,\npe unde, amândoi, cândva am fost.\n\nFerestrele de dorul tău mi-ngheață\nși totul e penibil de urât,\ndar dacă nu ne mai iubim în viață,\nde ce să ne urâm acum atât?\n\nE un fierar ce-mi sfârtecă plămânii,\nfăcând potcoave noi la caii vechi\nși a pustietate latră câinii\nși-o nicovală-mi urlă în urechi.\n\nMi-e greu ca la plecarea într-o apă,\nnu mai încap cu ochii în amurg,\ncare e-al meu și altceva îmi scapă,\nmă simt un stâlp de lacrimi ce nu curg.\n\nTe regăsesc în tot ce fum și scrum e,\nla miezul nopții pașii ți-i aud\nși plec târându-mi sufletul prin lume\nca pe un ieftin sac de sare ud.\n\n(Meserie mizerabilă sufletul, 2000)|4580
Radu D. Rosetti|Ironie|Oh primavera!gioventu dell'anno\nOh gioventu!primavera della vita!\n\nPoetii, mai întotdeauna,\nÎn cărțile de poezii,\nRegretă timpul, fără grije,\nAl veselei copilării.\n\nȘi cărțile acelea triste\nCând sunt vândute-n librării,\nProfanii le citesc cu milă\nȘi le numesc copilării!|1723
Adrian Păunescu|Adevăratul fiu|Din câţi copii tot crezi că ai matale,\nPrea bună maică, spune-mi, care-ţi este\nAdevăratul fiu a cărui mamă\nTe simţi într-adevăr până la capăt.\n\nNu poţi avea copii mai mulţi ca unul,\nMărturiseşte-mi care-ţi aparţine,\nPe care l-ai făcut, murind tu însăţi,\nCa să le dai şi celorlalţi putere.\n\nCăci dacă fiul are doar o mamă,\nIrepetabil este şi copilul,\nDar spune-mi, maică bună, adevărul\nDin toţi aceştia, care-ţi este fiul?\n\nAi mei sunt toţi, răspunse maica tristă,\nDar cel mai mult acel ce n-are mamă.|4386
Nichita Stănescu|Somnul şi trezia|Fiindcă nici eu nu-nţelegeam nimic\nşi nici tu\nam crezut că suntem de-o seamă.\nNe-am mărturisit unul altuia\ncel mai tainic secret, -\nacela că existăm...\nDar era noapte şi, vai, dimineaţa,\ncumplită vedere,\nm-am trezit cu tâmpla pe tine\ngalbenule, snopule, grâule.\nŞi m-am gândit -Doamne,\nce fel de pâine voi mai fi fiind\nşi eu,\nşi pentru cine?|3658
Radu Gyr|Mormintele|Sapă, camarade, sapă\nAu venit alţi morţi pe drum.\nFrunţi de ceaţă, ochi de fum,\npentru viermi şi pentru groapă.\nAlte cruci, pe alt colnic,\ntot mai multe, tot mai dese,\nluna grea să le apese\ncu zăpezi de borangic\nToarnă glod, varsă argilă,\nadu crucea de molid,\ncască spartă - ciob de blid -\npune-o-n vârful de şindrilă.\nSapă, sapă înainte,\ncu sudoarea pe grumaz\nSapă pentru camarazi\nreci şi vinete morminte.\nSapă, sapă. Beznă cade.\nToarnă viermi, zvârle noroi\nPeste ochii mari şi goi,\nsapă, sapă, camarade\nPune rame peste vis,\npune lut pe mâini de ceară,\nmâinile ce dezmierdară,\nmâinile care-au ucis|1789
Radu Stanca|Papillons|Vezi, uneori tristețea acestor clipe șterse\nNu-i stih s-o poatǎ-ncinge, nici trup s-o poatǎ lua,\nDin manuscrisul nopții stǎ toatǎ sǎ se verse\nPrecum din vine toamna s-ar rupe și s-ar da…\n\nTu ești tristețea mare, ești dragostea mea purǎ,\nSingurǎtate care luminii mele-i fu,\nPrin lanurile vieții amiezile se furǎ\nȘi eu sunt beat de tine, sunt orb de-atâta tu…\n\nLa poarta ta e vinul mai limpede ca marea,\nCând sufletul mǎ cautǎ, la ce mǎ mai gǎsesc…?\nMi-e drag ȋn tine trupul cum dragǎ mi-e și floarea\nAcestor mâini deșarte ȋn care mǎ privesc…|1857
Radu Gyr|Fuga lupului|Muşcând paznicul, din cuşca lui, spre munte,\nlupul ca o flacără-a ţâşnit...\nTremură pădurile pe frunte\ncu inelul brumelor sfinţit.\n\nLunecă din bahnele ceţoase\nmiros vânăt de sălbăticiuni.\nVântul sur, pe labe somnoroase,\nse târăşte ca o fiară prin sloduni*.\n\nLupul fuge. Zări îi cad în blană.\nCrengile: arcane, şbilţuri, bice.\nBrazii clatină albastra lor capcană,\ndin puhoaie îi stropesc alice.\n\nÎndărăt, se surpă vremea cu lung vuet\nca o stâncă prăbuşită. Jnepii fug.\nNoaptea zornăie. Adâncurile sue.\nRâpe-l beau. Şi piscurile-l sug.\n\nDar ajuns pe muşchiul vârfurilor aspre,\ncerul viu îi curge pe spinare\nşi văzduhul, gâlgâind de astre,\nîl cuprinde-ntr-o fluidă îmbrăţişare.\n\nLângă lup se gudură zănoage,\nferiga se bucură că-l simte,\nvizuini flămânde şi bârloage\ncu urechi ciulite-i sar-nainte.\n\nPărul ca o ceaţă grea pe spate\nse zbârleşte de tăcere şi de veac.\nStâncile îi joacă-n ochi, mirate,\nbotul linge umbrele, buimac...\n\nStă pe muchea gresiilor crunte,\nnăucit de spaţiu şi de piatră.\nRoşie şi rătăcind în munte\nluna vine din prăpăstii, speriată.\n\nLupul muşcă, lacom, carnea lunii,\ndinţii se împlântă şi sfâşie,\nşi, rupând ca dintr-o pradă vie,\nde pe bot îi curge sângele genunii.|1768
Tudor Arghezi|Cuprinsul|Pămîntul, țarina, bucatele,\nPuse-n spinarea mea cu toatele,\nOameni și turme și vite,\nBrazdele zguduite,\nPotecile, miriştea,\nDurerile, neliniștea,\nPloaia, negura, vîntul,\nHobotul, spaima, frămîntul.\n\nCum a intrat în mine țara toată ?\nCum a-ncăput o țară-ntr-o lopată ?\nPădurile într-un ghiveci de lut ?\nO mare-ntreagă-ntr-un pahar băut ?\n\nAtuncea, dimpreună cu ele-n stropul meu\nDe zmîrc, a început și Dumnezeu.|4132
Alexandru Vlahuţă|Sfântă muncă|Sfântă muncă e aceea\nCe răsplata-n ea-şi găseşte.\nDe-nţelegi tu asta, cheia\nFericirii tale-o ţii.\nUrgisit de toţi să fii,\nTu de-a pururea iubeşte,\nIar ca să trăieşti în pace,\nNimic lumii să nu-i cei,\nBinele te-nvaţ-a-l face\nCa albina mierea ei.|203
Carmen Sylva|Spre seară|Printre frunziș\nDe pom în floare,\nRaza de soare \nIntră furiș.\n\nVine ușor \nȘi mângâioasă,\nSuflând voioasă\nPe pomișor.\n\nDar el, răpit,\nVrând s-o sărute,\nDrăguța-i iute,\nA și pierit.\n\nAtunci, mirat,\nSe-ntreabă-ntruna:\nUnde stă zâna\nCe l-a-mbiat?\n\ntraducere Elena Poenaru|297
Octavian Goga|Felinarul|"Neadormit veghează felinarul,\nÎn taina nopţii osândit să vadă,\nTovarăş are colţul vechi de stradă,\nSingurătăţii sfetnic — trotuarul.\nEl vede-a vieţii nesfârşită pradă,\nAsfaltu-i spune patima ş-amarul,\nÎn faţa lui îşi plimbă-ntreg calvarul\nÎntunecata veacului baladă...\nÎn tremur lin lumina i se frânge,\nClipind încet cu licărire rară,\nÎţi pare-un ochi îndurerat ce plânge.\nŞi parc-aud oftarea lui sihastră:\n""De ce m-aprindeţi fiecare sară,\nSă luminez nenorocirea voastră?..."""|1685
George Topîrceanu|Adrian Maniu: Menajerie|În oraşul de provincie banal\nunde niciodată nu se văzuse vrun papagal,\nla colţul străzii pe maidan\na apărut un cort.\n(Nu se mai văzuse aşa ceva de-un an.)\nLa intrare sta-n picioare un om mort\nşi o flaşnetă ţipa indiscretă melancolii\nde amurguri pustii,\npe când o femeie cochetă,\ncu pantaloni verzi\nşi cu ciorapi,\nţinea în mână o cravaşă ca o baghetă\nşi făcea semne ca să îndemne din cale\nsă intre nişte soldaţi la animale.\n(Mai era acolo şi o maimuţă indecentă.)\nAtunci trei copii cu nasul murdar\nde pe maidan,\nau scos fiecare din buzunar câte un ban\nşi madama le-a dat câte-un bilet...\n\nCerul se făcuse la apus violet.|674
Radu Gyr|Clipe|Din cărți furate lămpilor de ieri\nai strâns zădărnicie și-ndoială.\nDin vis, de unde vii cu mâna goală,\nn-ai scos decât înfrângeri și căderi.\n\nDin aripi vechi - un pumn de rumeguș,\ndin anii stinși - semințe de cucută.\nȘi totuși, pui pe umbra ta pierdută\no dulce moliciune de arcuș\n\nși prefăcând în clipe de parfum\nși anii stinși, și lacrima uitată,\ntot cea fost ieri, c-un zâmbet ierți acum\nși parcă-ai vrea să fie înc-o dată.|3864
Lucian Blaga|Pașii profetului|Mi-am înfipt călcîiele în stînci.\n\nCa să-mi arate cît mai mulți din aștri bolții\nPămîntul își apleacă munții-n calea mea\nca o cămilă umerii pleşuvi.\n\nOri unde-aș merge\nprin mulțime\nîncărcat de visuri, care duc spre mare\npașii mei tainici ... sunt așa de tăcuți,\ncă nu-i aude nimeni împrejur, -\ndar pașii mei tăcuți sunt așa de tainici,\ncă se aud pînă-ntr-al șaptelea cer.\n\nEu sunt profetul ; fantoma vremii nu m-atinge.\nPe unde am venit aici ?\n- Pe calea laptelui ?\nUn vînt aprins de goana prin deșert mi-azvîrle\nnisip în ochi,\nlăcuste-n plete -\nși nările pustiului mi-adie-n drum\nmiresme de smochini.\n\nInimă,\nde ce suspini ?\n\nStrăbat deșertul gol prin mărăcini -\nși-mi număr urmele lăsate\nprintre stele,\nprintre spini.|3370
Ștefan Petică|Când vioarele tăcură|Vioarele tăcură. O, notă cea din urmă\nCe plânge răsleţită pe strunele-nvechite,\nŞi-n noaptea solitară, o, cântul ce se curmă\nPe visurile stinse din suflete-ostenite.\n\nArcuşurile albe în noaptea solitară\nStătură: triste paseri cu aripile întinse,\nPăreau c-aşteaptă semne, şi strunele vibrară,\nAh, strunele, ce tremur de viaţă le cuprinse!\n\nŞi degetele fine, în umbră sclipitoare\nPăreau ca nişte clape de fildeş, ridicate\nPe flaute de aur în seri de evocare\nA imnurilor triste din templele uitate.\n\nMurise însă cântul de veche voluptate,\nŞi triste şi stinghere vioarele părură\nÎn noaptea-ntunecată de grea singurătate\nFecioare-mpovărate de-a viselor tortură.|1887
Adrian Maniu|Seară veche|Sfărâmă soarele scântei.\nO șoaptă galbenă, din tei,\na curs pomană sub tulpini.\nPrin auritele alei,\npe lângă lațul uns cu clei,\nsticleți pestriți nuntesc în spini.\nRăsună surlele oștirii.\nDe toamnă, cerul s-a mărit\ncu zarea ce s-a desfrunzit.\nPe câmpuri sângerează știrii\nși moare grâul încolțit.\nAștept să vie vântul iară,\nsă culce frunzele în seară.\nAprind măgarii ochi de foc,\ndulăii dau străini să latre,\nla jarul tremurat de șatre\nși la al lunii palid joc.\nTrec vânătorii după haită,\nîn iarba neagră să se-ascunză.\nDeparte, apele se vaită.\nTrecu o zi, cum cade-o frunză.|44
Lucian Blaga|Strigat în pustie|Cu chiotele-ţi de lumina\nşi cu-adâncul ochilor de mare,\ncu urmele în lut ce ţi le lasă\nnenumăratele fecioare\ncutremurate-n clipa asta\nde-un dor\npe minunatul tau pământ,\nte chem:\nvino, Lume,\nvin'.\nAdie-mi în urechile ganguritul de izvoare,\nla cari în miez de noapte\nnevăzuti de nimeni strugurii\ndesprinşi de viţe ţi s-adună\nsă-şi umple boabele de must,\nşi-apoi-cu dărnicia ta de moarte\nvino,\nLume,\nvin'.\nŞi răcoreste-mi\nfruntea-nfierbântată\nca nisipul dogorat\npe care calcă-ncet, încet\nprin pustie un profet.|3389
Ion Barbu|Maria Spring|Cu altul pe o bancă bătută la un nuc.\nDe țigle arse târgul roșea până departe;\nO toamnă despuiată, un vânt de balamuc\nSe călăreau la vale pe ierburi multe, moarte.\n\nȘi cel căzut cu capul în pălmi, pe vis năuc,\nDe-atâta lâncezire scăpase un trabuc,\nMuc desfoiat și umed la capătul subțire:\nDe sufletul acelei amiezi de-ngălbenire.\n\nLumina îndoită părea cu-un fel de apă;\nA drum, locomotive fumau dintr-o supapă;\nEra la ora albă, când nu știai să zici\nDe-i patru, două numai, ori a trecut de cinci.\n\nPerechi duminicale de Else și de Hans\nSuiau la hanul mare, din deal, unde e dans,\nUn han cu nume dublu, nu știu să-l mai țin minte,\nCu vaci și servitoare și duh de-ngrășăminte.\n\nCum Else foarte multe de Hanși răzmate-agale\nVisau, mă cercetară dulci planuri conjugale.\nPe aburii aleei, la nucul melancolic,\nIdila ancorată se închega bucolic.\n\n— „Dar, Toamnă! Bărbăția cea dreaptă nu e dată\nÎn sine să se toarcă, sucită și uscată?\nCa frunza podidită din creștetul de nuc\nÎn pălmi, în pălărie, pe umeri, pe surtuc.”|3099
Ion Minulescu|Anul nou 1937|Azi-noapte când Anul nou\nDădu buzna-n casa mea\nFără nici un alt cadou\nDecât - ca și-acum un an,\nO cutie „Wiils capstan”\nCu tutun pentru lulea...\nCucul din ceasul de nuc\nMucalit ca orice cuc\nL-a cântat\nȘi repetat\nDe douăsprezece ori:\nAl meu nume și pronume\nȘi-o „Romanță pentru mai târziu”\nSculă veche -\nDar cu care\nPătrunzând în lumea mare\nAm ucis fără să știu\nZece mii de cetitoare\nȘi cinci mii de cetitori!...\n\nCucul însă a mințit -\nFiindcă victimele mele\nN-au murit\nDupă cum toți Anii noi\nMi-au tot cobit...\nȘi sunt atât de vii\nȘi de rebele\nCa și romanțele mele -\nSclipitoare șiruri de bijuterii...\nPe care, de Anul nou,\nEu - poetul criminal\nCondamnat de tribunal -\nLe fac pe toate - cadou -\nAltor zece mii de cetitoare\nȘi cinci mii de cetitori...\nFie, Anul care vine...\nPlin de soare!...\nFie-ntunecat de nori!...|3128
Radu Gyr|Atelier|În răvășitul meu atelier,\ne-o năruire de statui schiloade.\nAicea una, colo alta cade,\nca-n nopți de august stelele din cer.\n\nVechi capiteluri, torsuri, colonade,\nla rândul lor, se prăbușesc și pier.\nÎn bronz, în lemn, în marmură sau fier,\ntoate se frâng asemeni unor spade.\n\nCalc peste cioburi roșii de aramă,\npe așchii verzi ca niște flăcărui...\nȘi cum alt chip se surpă și destramă,\n\napuc ciocanul din zăcerea lui,\nînșfac și dalta și, zbârlit în coamă,\nîncerc să urc pe socluri noi statui.|3831
Adrian Păunescu|Un gând de iarnă|Cînd primele ninsori or sa se cearna,\nAtunci va fi mai greu de cei plecati,\nAtunci sa cînti peste al vietii zat,\nAtunci sa-ti fluturi bratul peste iarna.\n\nPrin lume numai oameni de zapada,\nUn foc din vatra stînilor sa smulgi,\nSi, cu puterea disperarii dulci,\nSa-l lasi deasupra spatiului sa cada.\n\nSe vor asterne între noi vecernii,\nDin clopote cadea-vor chiciuri mari,\nAtunci visez, frumosa, sa apari\nLa marile instante ale iernii.\n\nSi-apoi sa ninga mult nelegitim,\nSi sub zapezi de bronz sa ne iubim.|2469
Magda Isanos|Testament pentru fata mea|Să nu uitaţi, oameni,\ncă eu am secerat pentru voi\ngrâne, din toate hotarele.\nToate veştile mari\nvouă întâi vi le-am spus,\ncântând vi le-am spus\nToate veştile mari.\nSteaguri şi imnuri am împletit,\naici, printre coase şi seceri,\nnumai steaguri şi imnuri,\npentru zorile Binelui.\nEu mă cobor acum,\nadânc, în verzile ierburi.\n\nCopila mea, vino pe creştetul munţilor,\ncoroniţă, cunună,\nsă te-ncredinţez viitorului.\nSă fii cu oamenii blândă şi bună,\nsă nu uite ochii tăi miraţi\ncă toţi au fost odată fraţi,\ndar străbătând prin cicluri nisipurile,\nşi-au uitat unii altora graiul\nşi chipurile.\n\nFata mea, draga mea.\nMâinile tale mici,\npaşii tăi mici\nsă lase urme de aur aici,\nunde eu am plâns şi-am gemut\npe-atâtea prispe de lut.\nŢi-am împletit steaguri şi imnuri,\npentru ziua când te vei ivi,\nmirată, pe creştetul munţilor,\nprintre steaguri şi imnuri.|1065
Tudor Arghezi|Iubitei mele|Printre copacii morți de vremi,\nPe stratul frunzelor căzute,\nPeste cărările pierdute,\nM-ai tot chemat și mă tot chemi.\nDar azi, cînd dorul mă usucă,\nSunt osîndit numai să plîng,\nNu pot la piept să te mai strîng ...\nFiind iubire-ai fost nălucă.|4167
Lucian Blaga|În marea trecere|Soarele-n zenit ţine cântarul zilei.\nCerul se dăruieşte apelor de jos.\nCu ochi cuminţi dobitoace în trecere\nîşi privesc fără de spaimă umbra în albii.\nFrunzare se boltesc adânci\npeste o-ntreagă poveste.\n\nNimic nu vrea să fie altfel decât este.\nNumai sângele meu strigă prin păduri\ndupă îndepărtata-i copilărie,\nca un cerb bătrân\ndupă ciuta lui pierdută în moarte.\n\nPoate a pierit subt stânci.\nPoate s-a cufundat în pământ.\nÎn zadar i-aştept veştile,\nnumai peşteri răsună,\npâraie se cer în adânc.\n\nSânge fără răspuns,\no, de-ar fi linişte, cât de bine s-ar auzi\nciuta călcând prin moarte.\n\nTot mai departe sovăi pe drum -\nşi, ca un ucigaş ce-astupă cu năframă\no gură învinsă,\nînchid cu pumnul toate izvoarele,\npentru totdeauna să tacă,\nsă tacă.|3330
Nichita Stănescu|Spargere|Înlăuntrul meu coajă de var de ou,\nstăteam pe întuneric\npână când cineva a spart\ncoaja aceea\nşi am văzut că sunt gălbenuş într-un albuş\nşi este cu mult mai albă\ndecât cerul albastru.|1565
Octavian Goga|Mare aeternum|Eternă mare, ca şi-odinioară,\nFără hotar şi fără de hodină,\nDe întrebări şi neastâmpăr plină,\nAzi goana mea la malul tău coboară.\n\nCu tresăltări de ape şi lumină\nOglinda ta prelung mă înfioară,\nŞi-nchise răni încep din nou să doară,\nDin flăcări vechi ce-n mintea mea se-mbină.\n\nPe rând, pe rând, eu simt cum reînvie\nCântată parcă-n surle şi chimvale,\nUitata noastră mare-mpărăţie.\n\nŞi nu mai ştiu ce mi se par mai grele:\nPoveţele nemărginirii tale,\nSau tainele adâncurilor mele...|3759
Radu Gyr|Plenitudine|În suferință cum și-n voluptate\npătrund întărâtat și beat de seve.\nSparg lacăte și uși ori zdruncin dreve\nși intru-ntreg, cu mâneci suflecate.\n\nNu mușc din rumegușuri, nici din pleve,\nci flăcări vii de lacrimi și păcate,\nși năvălesc cu fluvii-nfometate\nși crengi flămânde-n câte sunt aeve.\n\nNu cer poșirca searbedei risipe\nsau braga bucuriilor dulcege.\nVreau patima la pieptul meu să țipe\n\nși geamătu-n piroane să se-nchege.\nIubesc masivul pas al asprei clipe,\nnu orele ce șchioapătă-n toiege.|3978
Adrian Păunescu|A mea|Cum treci acum şi apa e-n ruine,\nşi-ţi este bine şi îmi este bine,\naş vrea să-ţi spun, iubito, că în tine\ne vie vrerea ambelor destine.\n\nTe voi iubi cu milă şi mirare,\ncu întrebare şi cu disperare,\ncu gelozie şi cu larmă mare,\nc-un fel de fărdelege care doare.\n\nŞi jur pe tine şi pe apa toată\ncare ne ţine barca înclinată\ncă vei ramane - dincolo de număr\nşi dincolo de forme, măşti şi vorbe -\na mea, de-a pururi, ca un braţ în umăr.|4379
Adrian Păunescu|Moștenirea lui Caragiale|"Sfidăm democraţii originale,\nNe punem pofta de putere-n cui,\nTăticul nostru este Caragiale,\nNoi suntem personaje de-ale lui.\n\nNe-am degradat în vremi totalitare,\nDar cel mai mult ne degradăm acum,\nGramatica e buba ce ne doare,\nMințim prezent şi ispăşim postum.\n\nScrisoarea noastră-i permanent pierdută\nŞi Agamiţă e mereu distrat\nŞi Zoe, din redută în redută,\nÎn vremea noastră a ajuns bărbat.\n\nUn Caţavencu pleacă, altul vine,\nEl este parcă singurul etern,\nImplementează oamenii de bine,\nEl, şi când nu e, este în guvern.\n\nSunt toţi aici, au rolurile gata,\nTelevizoru-i face şi mai hâzi,\nDin monumente îi priveşte tata,\nDe-ți vine şi să plângi, dar şi să râzi.\n\nPoliţia îşi vede de-ale sale,\nCe steaguri au mai fost şi câte sunt,\nCa noi să proclamăm pe Caragiale,\nSimfonic, cacofonic, nume sfânt.\n\nDe la-nceputul lumii, fără grabă,\nAceeaşi coajă şi acelaşi miez,\nDoar cetăţeanul turmentat întreabă:\n""Dar eu cu cine, domnii mei, votez?""\n\nAdânci preocupări electorale,\nAmanţi, vardişti şi prezidenţi şi hoţi,\nLucrează, zi şi noapte, Caragiale\nO tragicomedie pentru toţi."|4527
George Topîrceanu|Epilog|Lângă ţărmul tristei mări\nM-am oprit pe-o stâncă.\nApa tremură spre zări,\nVerde şi adâncă.\n\nSufletu-mi, împovărat\nDe-o iubire moartă,\nSe ridică ne-mpăcat\nŞi cu el o poartă,\n\nCum îşi duce greu în zbor\nVulturul de mare,\nPeste valuri călător,\nPrada moartă-n gheare...|2940
Lucian Blaga|Haiducul|Intră în codru, în patria verde.\nMai stă o clipă cu mâna în barbă.\nGândeşte aiurea, la aur, la sânge,\nşi-şi face inele de iarbă.\n\nVa trebui să taie de-acum\npotecile toate de-a curmezişul.\nS-a pierde în munte, s-a pierde,\nuitându-şi de mumă şi moarte.\n\nS-a duce tot mai adânc până unde\nse-nchid toamna şerpii subt stâncă.\nVa să desferece duhul pădurii\nşi şipote negre cari cântă.\n\nN-o să-l mai vadă nimeni cu anii.\nNumai de sus pretutindeni\nL-a dovedi cu ţipăt uliul\nşi buha cu scurte jelanii.|3328
Mateiu Ion Caragiale|Dormi|Dormi dulce somn netulburat\nÎn flori şi în dantele,\nDormi că ţi-au pălit mâinile\nÎn grelele inele.\n\nDormi rece somn ne'nfiorat\nDe gânduri, nici de vise,\nDormi că ţi-au rănit pleoapele\nFăcliile aprinse.\n\nDormi veşnic somn îmbălsămat\nÎn beznă şi-n uitare,\nDormi că ţi-a muşcat buzele\nA Morţii sărutare.|3458
Radu Gyr|Zeul|Legi ca pe-un urs în lanțuri infinitul,\npui moartea să se gudure-n atom\nși crești spre cer ca un năprasnic dom,\nîn taine împlântându-ți tot cuțitul.\n\nCu un vis de fier, de nikel și de crom,\ncu suflet ca bazaltul și granitul,\ncând sângeri cu traversa și cu nitul,\ncând ia măcelul chipul tău de om.\n\nCi dă-i, de poți, și crinului sfielnic\nuscat în moarte-aroma din trecut,\nsau printre viermi, în lutul ei vremelnic,\n\ndă-i iar iubitei fragedul sărut\nși-n ochii stinși azurul feciorelnic,\nori zâmbetul de dincolo de lut.|4086
Nichita Stănescu|Clepsidra|Dacă simt că te grăbești\nși asta\nprin puținul aer care-l respirăm,\nîmi declini culoarea-n pasta\numbrei atârnând de ram.\nȘi mă las în neîncrederi\nondulat și mult suit\nprecum verdele în iederi\nsuspinânde spre zenit.\n\nCa și cum aș merge peste\nclar albastrul înnorat\nal privirilor celeste\nși cu capul îngropat\nținând ochiul în călcâie\nși tot mersul lângă tâmple\nO, clepsidra mea dintâie\nrăsturnând ce-o să se-ntâmple\nși curgând de jos în sus\nlung și greu nisipul suplu\nși smulgând dintr-un apus\npururi răsăritul dublu.\n\ndin volumul Măreția frigului|3517
Vasile Militaru|Balta racului|Într-o baltă mult adâncă și cu mii de raci în sân,\nStăpânea, cândva, cu fală, ca-Împărat, un rac bătrân,\nCăruia venindu-i ceasul, ca oricărui muritor,\nA chemat la patul morții pe unicul său fecior\nȘi, pe jumătate dus,\nRacului flăcău i-a spus:\n\n- Dragul tatii, peste-o clipă eu voi fi-n lumea cealaltă…\nTu rămâi stăpân pe baltă…\nTânăr ești, bogat asemeni… poți în largul tău petrece,\nDar ia seama: balta seacă, dac-o vei lăsa să sece…\nAș dori… mai zise moșul cu iubire, să nu suferi…\nȘi-ți dau sfat… dar Împăratul adormi pe veci, sub nuferi…\n\nDupă trista-nmormântare, racul tânăr, creier-gol,\nÎncepu petreceri late, prin al bălții larg nămol,\nDănțuind cu orișicine îl cunoaște, nu-l cunoaște:\nCu toți racii, cu toți peștii, cu broscuțe și cu broaște,\nFără să-i mai vină-n minte\nAle tatălui cuvinte…\n\nȘi-ntr-o zi, veni la dânsul,\nUn rac-unchi, în goana mare și de-abia ținându-și plânsul:\n- Împărate, cer iertare, că, ce spun, n-are să-ți placă,\nDar să știi că balta seacă:\nUndeva, e o spărtură… mică-i azi, dar apa sapă\nȘi socot că-n scurtă vreme va fi balta fără apă!…\n\n- Fugi, bătrân cu mintea proastă… Nici nu stau să-ți mai răspund…\nCum crezi tu c-are să sece balta mea fără de fund?…\n\nȘi-n petreceri, racul tânăr, mai setos s-a dat afund…\n\nVremea însă depănându-și ghemul ei, doar el cât veacul,\nSe trezi-ntr-o zi și racul\nCel nerod, că-i seacă lacul\nȘi-a-nceput atunci să plângă, dar zadarnic a vrut-plânge,\nCăci, cu lacrimi, altă baltă, racul n-a mai putut strânge…\n\nÎnsă, din al bălții smârc,\nFilozof, un cocostârc,\nA spus racului zănatic, ce-avea minte cât și păr,\nUrmătorul adevăr:\n- Fie balta cât de mare, când n-ai minte să socoată,\nPrintr-un pai de-o lași să curgă, ți se scurge balta toată!|4292
Zorica Laţcu|Trezirea din Samaria|Veniti la El, fecioare din Sihar,\nCu ramuri verzi, cu scoarte moi si dese!\nDin scrinuri scoateti albele vesminte,\nDin templul vechi luati podoabe sfinte,\nLegati cununi din flori de camp alese,\nVeniti la EL, izvor de vesnic har!\nGatiti-i calea, mame din Sihar!\nAsterneti in tarana grane coapte,\nIn valuri late scoateti panza noua.\nAduceti ierburi dulci, sclipind in roua,\nAprindeti tortele ca-n miez de noapte,\nCaci iata, vine, Cel ce-i plin de har!\nCantati-i imnuri, roabe din Sihar!\nGatiti-va cu glas de bucurie.\nCantati ca pasarile-n zori pe ramuri,\nVestiti minunea peste mii de neamuri!\nLin curge azi izvor de apa vie,\nMenit sa curme-al vietii noastre-amar.\nIar eu, cea mai umila din Sihar,\nIi voi asterne sufletul in cale,\nCa-n mintea mea de-a pururi sa ramana\nLumina intalnirii la fantana,\nCand vraja cuvantarii Lui domoale\nS-a leganat in vant de ciresar.|4376
Duiliu Zamfirescu|Versuri heterometre albe|Ca cerul munţilor, limpede,\nAdânc, ca a nopţilor stele,\nTu eşti a durerii imagine,\nO, tânăr cu palidă frunte.\nPe ochii tăi mari, suferinţele\nÎntins-au zăbranic de ceaţă,\nSub care întorsu-s-au, singure,\nSpre tine privirile tale.\nVăzut-ai acolo imaginea\nAtâtor splendori îngropate\nÎncât de atunci închinatu-ţi-au\nTrecutului toată viaţa.\n\nCum vine prin desele negure\nO rază din stinsul luceafăr,\nŞi timidă luptă cu spaţiul,\nDe lumea de azi doritoare;\nAşa din a speţei flacără\nPornit-a scânteia iubirii\nŞi-n tine aprins-a tot farmecul\nAmorului fără speranţă.\n\nAtunci ai crezut că-n Aspasia\nNatura pusese răsunet\nDin mersul armonic al zorilor\nSpre calda viaţă a zilei;\nŞi iar ai crezut că în Silvia\nPusese poetica umbră\nDin geana luminii ce tremură\nÎn lungul crepuscul al serii.\n\nDar nu era nimeni să semene\nDuioasei icoane din suflet.\nDe-abia dacă floarea pustiului,\nGinestra, cu galbene ramuri,\nMişcând pe a clipelor aripă,\nUşor adia pentru tine;\nDe-abia dacă luna patetică,\nPlutind pe deasupra pădurii,\nVenea din trecut să te mângâie\nO, tânăr cu palidă frunte!\n\n(1896, Lui Leopardi)|525
George Topîrceanu|Amintire|Am stat o clipă-n loc s-ascult:\nCe freamăt lung s-aude?...\nDoar vântul apa scutura\nDin ramurile ude.\n\nŞi paşii mei foşneau uşor\nPe frunzele cărării,\nMergeam în noapte tremurând\nDe chinul aşteptării.\n\nLa stânga codru-ntunecat,\nGrădina-n mâna dreaptă\nŞi-n fund o casă între plopi...\nIubita-n prag m-aşteaptă.\n\nAşa, ţin minte ca acum,\nCând ne chemam în şoapte.\nPrelung, departe a ţipat\nO pasăre în noapte.\n\nMi se părea când ascultam\nCopacii mari din faţă\nCă duşmani răi şi nevăzuţi\nVor să mi-o ia din braţă,\n\nŞi-atunci bolnav o sărutam\nPe ochii mari, pe tâmple,\nŞi-n taină parcă aşteptam\nUn rău să mi se-ntâmple...\n\nÎn zori de zi ne-am despărţit.\nCântau în sat cocoşii,\nIar norii de la răsărit\nPluteau în flăcări roşii.\n\nŞ-acum sunt singur... şi-i târziu...\nIubita mi-e departe.\nMă arde-n suflet dorul viu,\nŞi zilele mi-s moarte.|676
Alexandru Macedonski|Rondelul Parisului iad|Printre valuri care plâng, \n Şi sub bolţi întunecate, \n Şiruri\nde-astre înceţate\n Felinare se răsfrâng.\n\n Pe tot\nţărmul drept şi stâng, \n Iad, urlând de răutate, \n Pe\ncând valuri care plâng\n Curg sub bolţi întunecate.\n\n Chiar din\nzări mai depărtate, \n Deznădejdi, ce nu se-nfrâng, \n În grozav\nvârtej se strâng\n Zbuciumând tot mai turbate, \n Printre valuri care\nplâng.|159
Radu Gyr|Ţepeş|Aşa, ca să petrecem împreună,\nîn cinstea dumneavoastră, boieri mari,\nam tras în ţepi cinci tururi de şalvari\nşi-un paşă cu turbanul cât o lună.\n\nAici, scânceşte încă un vlădică\nproptit într-o prăjină de arţar.\nAlături, se holbează un tâlhar,\ncă vârful ţepii i-a ieşit prin chică.\n\nCiorchinii graşi de hoţi şi pierde-vară\nîi sprijin, să nu cadă, în araci,\nşi-n lungi frigări cioplite din copaci\nînfig curvari şi vânzători de ţară...\n\nSă-nceapă cina! Toarnă-mi în bardacă,\ntu, Doamnă, vinul ochilor tăi clari,\nsă beau pentru jupânii puşi în pari\nşi pentru fierul care zburdă-n teacă.|1824
Ion Minulescu|Pastel mecanic|Monocromia dezolantă a unei dimineţi ploioase\nMângâie agonia tristă, dar gravă-a unui tren de marfă,\nCe-şi fluieră impertinenţa prin trei supape ofticoase\nŞi urcă panta-n resemnarea bemolilor ce mor pe harfă\nÎntr-o capelă funerară.\nCu miros de făclii de ceară\nŞi vagi parfumuri de tămâie,\nEau de Cologne\nŞi chiparoase.\n\nPe Valea Oltului\nSau poate pe Valea Prahovei...\nDecorul\nE-acelaşi peste tot când plouă.\nŞi-aceleaşi agonii profane\nSchiţează orice tren de marfă\nCând vrea să calchieze zborul\nExpreselor ce urcă panta cu graţii de aeroplane!...\nAceleaşi agonii banale\nŞi-acelaşi trio de semnale\nImploră mila dimineţii\nŞi plictiseşte călătorul...\n\nMonocromie verde:\nMunţii şi brazii par de mucava -\nE pastişarea dezolării şi-a neputinţei animale,\nCe-şi urcă-adeseori Calvarul, cu trenu-alături, pe şosea.\nE parada fanteziei şi-a inspirărilor vasale...\nPastel mecanic -\nNăzuinţă\nDe artă nouă\nŞi ştiinţă -\nCézanne te-ar fi pictat într-altfel\nEu însă te-am văzut aşa!...|3177
Tudor Arghezi|Paza bună|S-a întors cercetătoarea\nSă le spuie la surori\nCă-i deschisă toata floarea\nŞi câmpia, de cu zori.\n\nŞi-au plecat aproape toate\nLa cules, cu mii si mii,\nLăsând vorbă la nepoate\nSă-ngrijească de copii.\n\nCăci muscoii si bondarii\nŞi-alte neamuri de pădure,\nPe şoptite, ca tâlharii,\nUmblau mierea să le-o fure.\n\nÎnsă paza-n stupi e bună,\nCă târziu, dupi apus,\nColo jos, subt stupi, la lună,\nEi zaceau cu burta-n sus.|4198
Vasile Alecsandri|Sania|Zi cu soare, ger cu stele!... Hai, iubită, la primblare.\nCaii muşcă-a lor zăbale, surugiul e călare;\nSăniuţa, cuib de iarnă, e cam strâmtă pentru doi...\nTu zâmbeşti?... Zâmbirea-ţi zice că e bună pentru noi.\n\nCaii scutură prin aer sunătoarele lor salbe,\nRăpind sania uşoară care lasă urme albe.\nSurugiul chiuieşte; caii zboară ca doi zmei\nPrin o pulbere de raze, prin un nour de scântei.\n\nPe câmpia înălbită, netedă, strălucitoare\nSe văd insule de codri, s-aud câini la vânătoare,\nIar în lunca pudruită cu mărunt mărgăritar\nSaltă-o veveriţă mică pe o creangă de stejar.\n\nAcum trecem prin poiene, acum trecem prin zăvoaie;\nCrengile-aninate-n cale ning steluţe şi se-ndoaie.\nIată-o gingaşă mlădită cu şirag de mărţişori...\nTu o rupi?... Ea te stropeşte cu fulgi albi răcoritori.|4274
Ion Luca Caragiale|Triolete simboliste|Pornind din vremuri de demult\nUn glas de trâmbiţă mai sună,\nŞi-aşa de drag mi-e când l-ascult\nPornind din vremuri de demult.\n\nÎn al vieţii trist tumult\nŞi-n dragostea-mi inoportună,\nPornind din vremuri de demult,\nUn glas de trâmbiţă mai sună.\n\nApocaliptica gândire\nDe azi e înţeleasă mâni;\nTiranilor, ce prevestire!\nLe cad topuzele din mâni!\n\nO apă-ntreaga omenire,\nNici robi de-acu şi nici stăpâni:\nApocaliptica gândire\nDe azi va fi-nţeleasă mâni!|862
Adrian Păunescu|Aruncarea în valuri|Iubita mea, să ne-aruncăm în mare\nÎmpleticiţi în sare şi guvizi,\nSă fie marea templul nunţii noastre,\nPe urmă, uşa ţărmului s-o-nchizi.\n\nIubita mea, te-ai îmbrăcat în alge\nŞi te sărut cu univers cu tot,\nPe zarea sfâşiată de păcate\nPlutim râzând şi ne iubim înot.\n\nIubita mea, să ne-aruncăm în mare\nŞi să trăim în mare neînfrânt,\nSă ne luăm, dacă voieşti, la vară\nTrei săptămâni concediu pe pământ.\n\nȚi-am spus demult că pe pământ sunt rele,\nȚi-am spus că marea-i căpătâiul meu,\nȚi-am pregătit o flotă scufundată\nŞi-o nuntă pe-un vapor de minereu.\n\nIubita mea, să devenim acvatici,\nPământul care suntem ni-i destul,\nSătulă eşti de cele pământene,\nDe cele pământene sunt sătul.\n\nNe vor privi prin sute de binocluri,\nSe vor uita ca la un alt prăpăd,\nMirându-se că doi fusesem, parcă,\nŞi ei pe mare numai unul văd.\n\nDar nu-i nimic, le vom plăti aceasta,\nVom reveni în anul două mii\nCu plete-ncărunţite mult de sare\nŞi-n braţe cu o mare de copii.|2169
Adrian Păunescu|Singura iubire|Va trebui sa recunosc, in fine,\nCu-n fel de ultima sinceritate,\nCa te-am iubit, iubita mea, pe tine,\nMai mult decat pe celelalte toate.\n\nCa TU mi-ai fost mereu si rea si buna,\nObsesia in orice insomnie,\nSi cat ti-am daruit cu totul tie\nN-avura celelalte impreuna.\n\nDe-acum nici inapoi, nici inainte\nNu mai exista oamenii si timpul.\nTu-mi esti acum iubirea pur si simplu,\nSi singura ce mi-o aduc aminte.\n\nIngenunchiat le cer acum iertare\nDe tot ce afla din aceste randuri,\nSi tie-ti cer sa nu te mai inganduri,\nSa poti sa duci povara asta mare.\n\nNici nu mai ai acum de ce te teme,\nSunt spuse toate cele spuneri,\nSi tu acum incepi sa porti pe umeri\nBroboada impletita de blesteme.\n\nSi totusi simt ca asta nu ajunge,\nNu satura si nici nu te cultiva\nIubirile ramase in arhiva.\nTu simti ca existam cand curge sange...|2440
Adrian Păunescu|Roata|Mă simt o imperfectă și vinovată roată\nce, pentru-a fi recunoscută,\nnu are dreptul să se odihnească niciodată.|4573
Adrian Păunescu|La adio tu!|Se află litere și farduri\nȘi niște munți sunt între noi,\nDosare-nchise, triste garduri,\nȘi nici n-o să mai vină-apoi.\n\nÎn pragul iernii absolute,\nSărută-mi tâmpla albă, hai\nȘi-apoi, scufundă-te și du-te\nÎn orizontul altui grai.\n\nDe ce să-ți spun la revedere,\nN-aș mai avea niciun motiv,\nAdio, drepturile-și cere,\nCăci te-am pierdut definitiv.\n\nȘi de la mine pân' la tine\nCuvântul însuși va-ngheța,\nNici să te strig nu știu prea bine,\nIubita mea, pierduta mea.\n\nCând te-am văzut ultima oară,\nȘtiai și tu, plângeai și tu,\nȘi ai plecat cu tot cu gară,\nNici tren nu mai există, nu.\n\nEu m-am întors încă o dată,\nVoiam să vin pe urma ta,\nDar unde-i linia ferată?\nParcă a luat-o cineva!\n\nEu ți-as mai spune amănunte,\nDestinul, de-aș putea, să-l schimb,\nIubita mea de peste munte,\nIubita mea de peste timp.\n\nPe cea de-atunci nu-o voi găsi-o\nȘi eu acela am murit,\nSub cinic nuclear, adio,\nNoi, bietul cuplu pârjolit.\n\nNici nu pot nimic să-ți spun,\nPe curând sau rămas bun,\nApăru, numai nu,\nLa adio tu!|2319
Nichita Stănescu|Evocare|Ea era frumoasă ca umbra unei idei, -\na piele de copil mirosea spinarea ei,\na piatră proaspăt spartă\na strigat dintr-o limbă moartă.\n\nEa nu avea greutate, ca respirarea.\nRâzânda şi plângânda cu lacrimi mari\nera sărată ca sarea\nslăvită la ospete de barbari.\n\nEa era frumoasă ca umbra unui gând.\nÎntre ape, numai ea era pământ.|3545
Magda Isanos|Pentru pace ma rog|Pentru pace mă rog, pentru lucruri uitate\nşi pentru oameni din singurătate.\nUn cerc vrăjit se-nchide în jurul lor.\nSi fruntea-ngheaţă, orele cobor,\nspre zi, mai albe, orele cobor.\n\nMă mai rog pentru sângele plin\nde întuneric şi spaimă, sânge străin,\nnicicând să nu fie vărsat pe pământ,\nunde morţii aproape ca florile sunt.|1056
Duiliu Zamfirescu|Sosesc|Sosesc cocoarele, sosesc\nDe după deal de ţintirim,\nIar anii trec, copiii cresc,\nSe schimbă tot ce-i omenesc,\nŞi noi îmbătrânim.\n\nMi-aduc aminte ca acum\nCând alergam cu capul gol\nPrin prăfăria de pe drum\nŞi când ardeam cărţile scrum\nŞi şcoalei dam ocol.\n\nŞi mai târziu când am plecat,\nCe veselie în trăsură!...\nCum nici n-am plâns, nici m-am mirat,\nPe când plângea un biet argat\nC-un deget dus la gură.\n\nŞi vreme lungă mai târziu\nCând m-am întors cu dor de bine,\nNehotărât fără să ştiu\nCe pot să fac şi ce-am să fiu\nÎn lupta mea cu mine.\n\nŞi-n fine astăzi, când gândesc\nLa ce ne este dat să fim,\nCum anii trec, copiii cresc,\nBătrânii cum se odihnesc\nÎn deal la ţintirim,\n\nMă simt nepriceput şi mic\nÎn gloata de zădărnicii,\nŞi nu mai pot zice nimic,\nCi numai ochii îi ridic\nŞi caut spre copii.|521
Adrian Păunescu|Amor cu struguri copți|Te mai iubesc și te mai frâng, femeie,\nÎn taina de desfrâu a unei nopți,\nȘi mâna mea din cuie te descheie,\nȘi suntem vii și strugurii sunt copți.\n\nAfară, impotenții fac guverne,\nȘi congelează măști de sâni virgini,\nDar tremuratul tău mi se așterne\nCa unui zeu, să-l pot fixa cu spini.\n\nN-am nici o urmă de prejudecată,\nTe-nvăț cuvântul poftei fără saț,\nÎnrourată și incendiată,\nSpre iadul tău, curat, să mă abați.\n\nȘi te-aș târî prin pivniți ordinare,\nSă-ți cânte menestreli și oameni beți,\nSă te arăt, frumoasă, la oricare,\nȘi tu, pe toți, delirul să-i înveți.\n\nGrumazul meu te-așteaptă a-l cuprinde,\nNu șovăii și nu te alinta,\nVei sta între blesteme și colinde,\nSub un piron de foc, din voia mea.\n\nÎn târg se vând femei și alte droguri,\nNu sunt pe gustul meu, mă simt jignit,\nNe-așteaptă fânul tremurând în stoguri,\nS-a umezit și ultimul chibrit.\n\nIubiri pe fugă, dar iubiri mortale,\nLa beregata mea vă mai aștept,\nSă șterg, cu bucurie și cu jale,\nUn strop curat de sânge de pe piept.\n\nFoșnesc livezi exotice în Marte,\nSă răcorească trupul tău răsfrânt,\nCe dragoste, pe viață și pe moarte,\nCu struguri copți pe steaua de pământ.|4390
Emil Botta|Aerul, Tremurătorul|Aerul, tremurătorul, copilul, clarul,\nîn azurii pînze ne înfășoară...\nÎn caleașca trasă de fluturii săi\na venit de cu seară.\n\nNoaptea întreagă a lunecat,\npe vioara divină, arcușul divin.\nOprește-te! Stai! Asupră-ne stai iară și iar,\ncer adamantin!\n\nDimineața e ceva, nu știu ce, fragil,\no amiază faunescă, aceasta e darul.\nÎn mii de magii, de culori, se-ntrecea\naerul, tremurătorul, copilul, clarul...|566
Marin Sorescu|La Cornul Caprii|Aş, nu plouă curînd, spune Moşu Pătru,\nFiindcă n-a ieşit nicovala la munte,\nUite, cînd s-or face norii aşa nicovală\nPeste munte, atunci o să tragă un ropot.\nSă luaţi sama,\nSă fiţi atenţi primăvara, dacă bubuie-ntîi la Cornul Caprii,\nAci spre sîrb, o să fie bine.\nDar dacă bubuie la neamţ, în partea ailaltă,\nNu e bine, că nu poţi să ştii de ce bubuie, fiindcă nu e întotdeauna de\nPloaie, mai au şi alte socoteli de-ale lor.\nAcum, iarna cred c-o să vină repede, c-a început să-mi îngheţe mie o\nMînă.\nNinge, să ştiţi, îmi e mie frig la buricele degetelor.\n\nMoşu Pătru e un filozof.\nUmblă cu vitele pe cîmp şi le învaţă filozofie,\nDiscută cu boii cum discutăm nori, bunăoară,\nTot felul de chestiuni şi mai aşa şi mai aşa.\nVitele pasc şi bagă la glavă ce aud.\nVin să-l asculte şi oameni mai mari,\nFemei cu secera-n mînă, să-l întrebe, ca acum, cînd plouă\nOri cum trece viaţa.\n\n- Ia spune, nea Pătrule, cum trece ea, viaţa,\nDe nu te-alegi cu nimic, că, uite secer de-azi-dimineaţă,\nNu mai poci de şale, şi cînd mă gîndesc să mă duc acasă,\nÎmi vine să-mi iau lumea-n cap, şi aşa e de cînd mă ştiu.\n- Vedeţi voi căcăreaza asta de iepure?\nMoşu Pătru se apleacă şi ia-n mînă un gogoloi bine rotunjit.\nDacă-o pui pe gîrlă... într-un ceas e la Balş, în Olteţ, de-aci în\nDunăre... şi-i pierzi urma...\nBine că nu ne dăm noi seama, că ne luăm cu altele.\nCînd eşti mic, joci pietricelele, de-alimerele, de-a omul negru,\nDacă te mai măreşti, tragi la horă, iei hora-nainte şi ţopăi\nAlunelul, Jianca, Sîrba, Şuleandra, Rustenul, ori cum le mai zice, cîte şi mai cîte,\nAşa ca să-ţi ostenşti picioarele, muşchii şi să nu-ţi faci gînduri.\nLa urmă te pomeneşti năpădit de copii. Şi-odată ţi se zbîrceşte\nFruntea, parcă-a tăiat cineva de nojiţe din ea.\nDacă eşti muiere, ţii Filipii, Precupul, Cîşlegii, te calcă toţi pe picioare la dragobete, faci zile pe ajutat,\nPui ceaunul de mămăligă şi mesteci... în soare, în lună,\nCă nu-ţi mai dai seama, ţi-e mintea-n altă parte...|4685
Radu Gyr|Uitarea|— Uitare, nu știi oare făgădăuri\ncu beciuri mai adânci pe la răscruci?\nNu poți în oale negre să-mi aduci\nmai crâncene prăștine și trăscăuri?\n\nNu vrei să-mi stingi și flăcări și năluci\ncu râmele și cârtițele-n găuri?\nN-ai nici străfund de iezere și tăuri,\nnici bezne reci cu pântece de tuci?\n\n— Prea fierbi, prea frigi de-o aprigă ursită...\nN-am, omule, prin beciuri, vr-un rachiu\nsă pot să sting dogoarea ta cumplită;\n\nnici găuri reci de cârtiță nu știu,\nnici tăuri care-n ele să te-nghită,\nnici bezne să te-nfulece de viu.|4074
Radu Gyr|Rondelul unei plecari|De veacuri plec, de veacuri pleci,\nNoi toti si-o singura poveste.\nSi-am strans atatea lumi sub teste\nSi-am despuiat biblioteci.\n\nSi toate tainele celeste\nLe-am calculat in cifre reci.\nDe veacuri plec, de veacuri pleci,\nNoi toti si-o singura poveste.\n\nNoi toti, si soarele pe creste,\nNoi toti, si luna pe poteci,\nNoi toti, si noaptea care este...\nNoi toti si-o singura poveste,\nDe veacuri plec, de veacuri pleci.|1807
Radu Gyr|Stindarde|Nu doar spărturi în piept și lăncii rupte,\nnici luptele pierdute prin viroage,\ncum dor acele brațe slăbănoage\ncând nu mai vor sau nu-ndrăznesc să lupte.\n\nCât timp miresme inima extrage,\nce-ți pasă că o rană dedesubt e?\nCând fluturi sus stindarde ne-ntrerupte,\nsurâzi că-n praf zac spadele oloage.\n\nȘi cioburi sunt vremelnice și plângeri\nși-ngenuncheri de-o clipă lângă-abise.\nÎnvins nu ești dacă suspini ori sângeri,\n\nnici dac-o zi par zările închise.\nÎn bătălii, supremele înfrângeri\nsunt numai renunțările la vise.|4060
Leonid Dimov|Vis cu dentiști|Miezul nopții. Dincolo de rampă\nS-au aprins brațele terminate cu lampă.\nE-o clădire albă până la stele\nCu dentiști în alb și clești de oțele,\nȘi tuturor, așa cum ședem cuminte,\nNi se va scoate la semnul cuvenit, un dinte.\nApoi vom ieși, cârduri, pe marile portaluri,\nMereu alții, mereu noi, valuri, valuri.\nÎn sunet de fanfare, în noaptea uleioasă,\nCare pe jos, care-n caleașcă de patru iepe trasă,\nÎn definitiv, așa-i semnul de toamnă:\nDinte scos, moarte înseamnă…\nMai bine să ne suim în primul tren,\nOriunde ne ducem ajungem în Eden,\nEdenul edentat, edenul ardent,\nCu livezi de caiși cât un continent\nÎncăpu tot în căputa roasă\nDin vitrina cizmăriei de-acasă.\nE, desigur, tot noapte, trec tot tramvaie\nParcă vorbind singure-n ploaie\nȘi tot intrăm cu exemplare fox de zgardă\nLa urgență, în camera de gardă,\nAflată chiar la gară, pe peron, lângă tren,\nSub felii de lumină emanând arsen.|964
Nichita Stănescu|După ploi|Aruncă-ți văpăile negre din gene\nHotarul din tine și mersul alene,\nDă-mi mâna și hai să fugim din hotare\nCopila mea dragă, e soare, e soare...\n\nNoroiul cărării de-ți scuipă despoiul\nNu pasul, ci ochiul ți-atinge noroiul\nȘi nu-ntoarce geana să vadă,rebel\nCald sângele nostru cum tremură-n el.\n\nPrivirile dacă ți-s arse de soare\nNu ochiul, ci drumul sub talpă te doare\nȘi nu-ntoarce geana să vezi prin noroi\nNici umbrele noastre cum fug după noi.\n\nDă-mi mâna și hai să fugim înainte\nCopilă mlădie, copilă fierbinte\nLa capul cărărilor șerpuitoare\nE soare în ierburi, în ramuri e soare...|1405
Mihail Săulescu|Fără nume|Mi-e dor de-o stradă liniștită, \nÎn care lumea-ntreagă tace-\nSă-mi lase mintea obosită\nȘi toate gândurile-n pace...\n\nMi-e dor de-o noapte nesfârșită, \nO noapte tristă și adâncă-\nÎn strada asta liniștită;\nS-o facă mai tăcută încă...\n\nMi-e dor mereu de-un lucru mare,\nSă nici nu-ncapă într-un vis...\nMi-e dor de lucrurile care\nSă nu le întâlnesc e scris!...|1246
Nichita Stănescu|Vârsta de aur a dragostei|Mâinile mele sunt îndrăgostite,\nvai, gura mea iubeşte,\nşi iată, m-am trezit\ncă lucrurile sunt atât de aproape de mine,\nîncât abia pot merge printre ele\nfără să mă rănesc.\n\nE un sentiment dulce acesta,\nde trezire, de visare,\nşi iată-mă fără să dorm,\naievia văd zeii de fildeş,\nîi iau în mână şi\nîi înşurubez râzând, în lună,\nca pe nişte mânere sculptate,\ncum trebuie că erau pe vremuri,\nîmpodobite, roţile de cârmă ale corăbiilor.\n\nJupiter e galben, şi Hera\ncea minunată e argintie.\nIzbesc cu stânca-n roată şi ea se urneşte.\nE un dans iubito, al sentimentelor,\nzeiţe-ale aerului, dintre noi doi.\nŞi eu, cu pânzele sufletului\numflate de dor,\nte caut pretutindeni, şi lucrurile vin\ntot mai aproape,\nşi pieptul mi-l strâng şi mă dor.|3682
George Topîrceanu|Eclipsă|"Pe-aceleaşi căi de mii de ani umblate,\nÎn goluri vaste legănându-şi sfera,\nNeptun adoră visător pe Terra, -\nO biată lume plină de păcate...\n\nEl niciodată n-a trecut bariera\nSingurătăţii lui nevinovate, -\nŞi-n clipa asta ea e moartă, poate:\nO umbră deasă-i umple atmosfera.\n\nNeptun, se vede că tu n-ai lunetă\nSă-i studiezi eclipsa de departe, -\nCând inocenta tânără planetă\n\nSe-ntreabă, cu privirea-ntr-altă parte:\n""Ce face oare Venera cochetă\nPe întuneric, singură cu Marte?"""|2935
Cincinat Pavelescu|Trecătorului|În fața casei mele te afli. Intră dacă\nMăcar o dată viața un dor ți-a sugrumat,\nȘi-n chinuri al tău suflet de-a trebuit să tacă,\nAici vei ști cât doare un țipăt nestrigat.\n\nCăci cine valul vieții nu l-a simțit într-însul\nCum urlă și se zbate ca marea când e rea,\nȘi n-a știut ce-i visul, ce-i dragostea și plânsul,\nAcela o să fie străin în casa mea.\n\nDar, dacă vii la mine cu fruntea înnorată,\nSimțind și tu că visul e greu să-l faci cuvânt,\nAtunci împinge poarta și intră: o să bată\nO inimă de frate în oaspetele sfânt.\n\nTrecutul meu va crește din umbra ce se lasă.\nÎți voi întinde jețul să stai. Vei asculta\nȘi-ți va părea o clipă că ești la tine-acasă\nȘi versul meu că spune povești din viața ta!|387
Radu Gyr|Convoi|Rupţi şi slabi şi ciuruiţi de ploaie,\nvineţi în amurgul citadin,\nzornăim sub bura de venin,\npoticniţi în fiarte şi noroaie.\n\nStrâmbi de lanţ, de burniţă, de foame,\nducem boarfa noastră-ntr-o boccea\nprin oraşul care nu ne vrea,\nbeat de abur cald şi de reclame.\n\nDinapoi mânaţi ca o cireadă,\nsuduiţi de paznici fumurii,\ndespoiem din ochi tutungerii,\nbrutării, femei, întreaga stradă.\n\nTârgul, însă, fuge la o parte,\ncase şi lumini se trag-napoi,\nsă n-atingă haita de strigoi\ncare vin zăngănitori din moarte.\n\nŞi drumeţii cu priviri grăbite,\nmai grăbiţi din calea noastră pier,\nsă n-audă vaietul din fier,\nnici să vadă foamea din orbite.\n\nRupţi şi slabi şi ciuruiţi de ploaie,\nvineţi în amurgul citadin,\nzornăim sub bura de venin,\npoticniţi în fiare şi noroaie.\n\nDoar aici, pe coasta noastră stângă,\nPrecista în treacăt şi-a culcat\npalidul obraz înlăcrimat,\nzăbovind o clipă să ne plângă.|1755
Alexandru Macedonski|Asupra primului meu volum|Privind la bietul meu album\nLegat frumos când stă pe masă,\nMelancolia mă apasă:\nEl e bagajul meu de drum.\n\nLa soartă însă mă supun…\nŞi dacă moartea mă va cere,\nÎncai să zic ca mângâiere\nC-am fost în lume rău şi bun.|115
Magda Isanos|Dimineata|Vreau să descopăr lumea, niciodată\nn-am crezut, cum spun poeţii, că-i\nfrumoasă.\nÎnsă astăzi, cu lumină pieptănată,\ndimineaţa mi-a intrat în casă.\n\nFumegam de somn, când am simţit\npaşii cuiva lângă perete-\nea dansa cu trupul arcuit\nsub priviri mirate de portrete.\n\nCu picioarele goale ea păşea,\nîn oglindă răsuna cristalul,\ndimineaţa strămutase balul\nfetelor-lumini în casa mea.\n\nŞi privind, eu mă gândeam: e bine\nsă fii tânăr când afară-i soare.\nZi frumoasă, îţi voi pune legătoare\ndupă gât şi-o să te iau cu mine.|1023
Emil Botta|Aduse de noapte|Cînd macii înalță corolele, \nînsetatele corole spre cer,\ndin inima lor o șuvișă de sînge țîșnește,\nsuind, suind la foișorul albastru.\nȘuviță de sînge ce a înger aduce,\ntorna, torna fratre,\ncătre mine întoarce\nfața străluce!\nS-a întors,\nși demon văzui,\nun cetățean al iadului,\no, coarnele căprii,\nun stîlp, o iudă, un iago văzui,\nsărutînd ale cerului cununii,\nprivindu-mă rău, învăluindu-mă\ncu ardoarea lui.\nSuna și suna pustia Hecate\nși cimbale sunau pe mări înnoptate.\nO, macii haotici, fremătători,\ncorole de foc agitînd,\nnu erau oaspeți de rînd,\nci apocalipticii nopții feciori.\nVeneau, veneau deșuchiații,\nmii, armii, generații...|565
Octavian Goga|Revedere|Tu, minunată poezie,\nUitatul meu ostrov de flori,\nÎmi mai deschizi azi poarta mie,\nCând mă întorc din pribegie,\nStrăin cu paşi rătăcitori?\n\nÎmi tremură durerea-n gene\nCum calc pe vechiul drum bătut;\nSărmane crânguri şi poiene,\nVă năpădiră buruiene\nDe când noi nu ne-am mai văzut...\n\nCa un drumeţ din altă ţară\nÎn cale mă opresc ş-ascult:\nAş vrea-n grădina solitară\nUn glas să-mi reînvie iară\nDin praznicele de demult.\n\nDar val de neguri mă-mpresoară,\nFurtuni au bântuit pe-aici,\nNu-s stelele de-odinioară,\nPe urma lor abia mai sboară\nUn roi plăpând de licurici...\n\nPrintre cărări dărăpănate\nCresc spini, iar flori de-mi mai răsar,\nSe-nclină toate-nrourate\nCu lacrimile adunate\nÎn drum de bietul grădinar|1694
Magda Isanos|Multe chipuri|Multe chipuri s-ascund în oglinzi,\nobraji și mâni ca nuferii deschise,\nstrăbat la suprafața multor vise\nstrăbunii mei cucernici și plăpânzi.\n\nȘtiu eu de câtă vreme n-au merinde?\nȘtiu eu de când ca umbre rătăcesc?\nOglinda-ncet răsună și s-aprinde\nși-n fundul ei pădurile-nverzesc.\n\nȘi mâna mea se face grea, precum\nsunt cele care-or fi murit de-acum.\nAscult cum plouă nopțile și-aștept\nun arbore să-mi crească peste piept!|1049
A. E. Baconsky|Aglutinezi în memorie|Aglutinezi în memorie silabe false\nși creezi nume noi pentru dublura\nfiecărui obiect căci obiectele\nnu au nevoie de nume - zadarnic poeții\ncunoscând întunericul se străduiesc să rostească -\nîn sine se-ntoarce să moară fiecare cuvânt\nși când printre ani întrezărești morminte\ncobori în tăcere și-n somn.\nCetăți\nși graiuri.\nAi umblat în pavăza lor\nai vorbit ai vorbi ai vorbit\npentru aceleași lucruri mereu alte\nși alte cuvinte în piramide înalte\nstărui-vor mumiile lor\nși un vânt de gheață le va da strălucire\nîn timp ce spiritul tău demult\nse va fi întors în golul strămoșilor.\nDar obiectele, cele ce nu se văd?\nSingure. într-un alt orizont.\nNumindu-se\nîn eterna derivă.|0
Lucian Blaga|Aureolă|Ca-ntr-o legendă veche și uitată\nîn valea noastră s-a ivit o sfântă.\nÎn preajma ei mereu văzduhul cântă.\nȘi umblă zvon că noaptea câteodată\ncând stă pe întuneric în chilie\nvăpaie i se-aprinde pe la tâmplă.\n\nNu bănuiește sfânta ce se-ntâmplă.\nNu bănuiește aureola vie\nce-n jurul capului îi luminează,\nzvâcnind și întețindu-se-n visare.\nEa simte numai și se miră trează\ncum fluturii de noapte-o cercetează,\ncum sfârâind prin păr ca-n lumânare\nîi cad pe rând, cenușă, la picioare.\n\n(1951 - 1957)|3287
Nichita Stănescu|Bâza|I\nSe înghesuiesc băieții\nfiecare-n fel și chip\ncătre cel ce-n mijloc șade\nși-i croiesc o palmă: lip!\n\nII\nEl tresare și scrutează\nrând pe rând întregul roi\ndin privire îi întreabă\n— „Care este dintre voi?”|3501
Zorica Laţcu|În cătuse|Suflete, de ce te sbati mereu?\nUrli ca o fiara-nchisa-n cusca;\nDintii de salbaticiune musca,\nMusca sangerand zavorul greu.\nSuflete, ai vrea sa sbori la cer?\nBine stii, ca-i stramta colivia.\nIti opreste aripa — sglobia —\nCu zabrele cenusii de fier.\nSuflete, ti-i dor sa te inalti?\nStii ca te lovesti de grinzi in crestet\nSi rasuna jalnic lemnul vested,\nCand lovindu-ti capul vrei sa salti.\nSuflete, te-ajunse dor de Rai?\nBine stii ca-i calea nesfarsita.\nN-ai in mana bata tintuita,\nNici merinzi in traista goala n-ai.\nSuflete, ti-i greu sa stai in lat?\nTe-mboldeste aprig dor de duca?\nNu te sbate. Bine stii si tu ca\nSange curge-n cusca, de te sbati.\nSuflete asteapta putintel:\nVor pieri zabrelele odata,\nVa pieri si cusca-nsangerata\nSi vei fi-n lumina singurel.\nSe vor rupe grinzile de lemn,\nGratiile de fier se vor deschide,\nSi-ai sa uiti de laturile hade,\nSuflete asa ca la un semn.|4362
George Călinescu|Interdicţie|Nici n-ai ieşit pe uşa cea de perete dată,\nŞi-ncep să număr ziua când vei veni din nou,\nMă înveleşti cu părul şi mă săruţi o dată,\nŞi pieri din faţa mea cântând ca un ecou.\n\nIubirea mea-i făcută din grijă şi-aşteptare,\nSă merg cu tine-alături îmi este interzis.\nStai într-un turn de aur sclipind în depărtare,\nŞi ca s-ajungi la mine tu zbori peste-un abis.\n\nLa ora fermecată te-aştept cu îndoială,\nDe-ntârzii simt o spaimă, de vii, melancolie,\nMi-e teamă de-aceea zi în veci catastrofală\nCând nu te va mişca a mea thaumaturgie.\n\nDin mine trupul tău nu se va face rodnic,\nPuţin te strâng în braţe, mai mult te văd în vis,\nNu-ţi voi fi mire sacru, ci pururi un logodnic,\nSă merg cu tine-alături îmi este interzis.|4670
Adrian Păunescu|Robit libertății|Te cant pe lira mea cu corzi ghimpate\nGreu dobandita noastra libertate\nSi daruindu-ma-ntru-totul tie,\nEu simt, in tot ce murmur, o betie.\n\nSi-atat de coplesit sunt eu de tine\nSi-atat imi e, cantandu-te, de bine,\nAtat ma simt luat de o dulce verva,\nC-aproape ochii mei nici nu observa.\n\nCand trec de-aceste corzi ce ma inspira\nSi-ncet, incet, ma-ncorporez in lira,\nCa electrocutat de-a dreptu-n plansu-mi,\nAproape eu cantand la mine insumi,\n\nInchis in lira mea cu corzi curate,\nTe cant ca dintr-un pantec, libertate!|2411
Nichita Stănescu|Muzica|Deodată au venit pe sub copaci.\nDuceau cu ei o chitară\ncare lăsa în seară\no umbră grea, triunghiulară.\n\nDupă aceea au început să cânte\nşi melodia a întins spre tine\nbraţele ei reci.\n\nEu mă uitam în pământ,\nîn miezul pământului,\nsă te zăresc când ai să treci.\n\nMelodia întindea spre tine\nbraţele ei feline, braţele ei reci,\nşi n-am simţit când te-a-mbrăţişat\ncu îmbrăţişarea\npe care uneori ţi-o dă înserarea,\nelectric şi-ntunecat.\n\nMelodia ospăta din tine\ncum ospătează dintr-o pradă\no forfotă de raci.\n\nDeodată au plecat de sub copaci.\nDuceau cu ei o chitară\ncu o umbră grea, triunghiulară,\nsmulsă din seară, ruptă din seară.\n\nCând mi-am întors spre tine chipul\nzăzui doar un schelet ce-l lustruia\nnisipul.\n\nO, draga mea, iubita mea,\nfemeia mea,\nbine-ai venit dintotdeauna.\nŢi-am sărutat arcada, sternul,\nosul suav ce-mpodobeşte mâna,\nscheletul clipei străbătând eternul...|3596
Adrian Păunescu|Umbra|Fiori prin mine umblă\nŞi nu am trebuinţă,\nTe rog pe tine, umbră,\nSă redevii fiinţă.\nEu, umbra aceasta pe care\nO semeni în sufletul meu,\nCu milă şi tristă mirare\nVoi duce-o cu mine mereu.\nŞi-apoi într-o zi oarecare,\nîn care-mi va fi cel mai greu,\nVoi pune-o în vechi calendare,\nDuminica trupului meu.\nFlămând de iubirea întreagă,\nPe vremi cu amurg mohorât,\nCând zorile noaptea-şi dezleagă,\nMă satur cu-o umbră şi-atât.\nŞi sufletul meu te mai roagă,\nMagnetic catarg doborât,\nTu, umbră tăcută şi dragă,\nAşază-ţi fularul la gât.\nO umbră se-nchide în mine,\nO umbră prin mine trecu,\nE-atâta de rău că e bine,\nE-atât de mult da că e nu.\nBacovia-şi iese din sine\nŞi râde în a şi în u,\nO umbră în viaţă mă ţine\nŞi umbra aceea eşti tu.|2466
Zorica Laţcu|Maica|Când El suia cu trudă pe Golgota,\nTu l-ai urmat, uitată în popor.\nȘi nimeni n-a știut că două trupuri\nSe frâng, spre mântuirea tuturor;\nȘi nimeni n-a văzut, că patru palme\nSe-ntind pe lemn și-n cuie că se bat,\nCă două capete se-ncununară\nCu spinii grei, în curtea lui Pilat.\n\nȘi mintea nu pricepe, cum ostașul\nDeodată, două trupuri a străpuns,\nȘi două guri uscate se uniră,\nSă soarb-amarul fierei, în ascuns.\nȘi nimeni nu-ndrăzni vreodat-să scrie\nMinunea mare — a veșnicei iubiri,\nCă iată, pe același lemn al Crucii,\nSe-ntâmplă-n taină două Răstigniri.\n\nȘi cum El veșnic suie pe Golgota,\nȘi-i veșnic Răstignitul întru noi,\nTu, maică, Îl urmezi cu pași de sânge\nCa să muriți pe Cruce, Amândoi.\nBătrânii, iscusiți în vorbe-alese,\nVăzut-au singuri jertfa-ți de nespus:\nDe-aceea ei Îți înălțară slavă,\nDecât a Îngerilor mai presus.\n\nDar cine ar putea să povestească,\nStăpână, împărăteasca slava Ta?\nPrecum nepovestită-Ți este jertfa,\nMărirea Ți-e Fecioară, tot așa.\nAșa Ți s-a lucrat dreptate Ție,\nȘi-așa rămâne dincolo de vremi,\nCea mai cinstită decât Heruvimii,\nȘi decât Serafimii să Te chemi.|2144
Nichita Stănescu|Sandule os lung|Sandule os lung, subţire\ntras de foame din vorbire\nTu mai mare peste roţi\nai putut să fii când poţi\nşi nu ai mai fost putut\nrază, os de rază, rut, -\nCând ai fost cal ne-nceput\niepure, de peşti văzut\nurs, de codru înnăscut\nvulture din nor căzut...\n\nSandule-ntornează-te\npeste toate razele.|1547
Mateiu Ion Caragiale|Înţeleptul|El de măriri deşerte, de faimă, nu visează,\nDomnia n-o râvneşte, de curte stă străin.\nCa dânsul nimeni altul bun nu e, nici blajin,\nPe toţi îi miluieşte, cunună, creştinează.\n\nDar armele iubeşte şi caii, des vânează,\nŞi-mbelşugata-i viaţă îşi toarce firul lin,\nMărinimos şi darnic, cu cugetul senin,\nEl tot mereu petrece şi bea şi ospătează.\n\nAşa un veac trăit-a, voios şi înţelept,\nŞi când l-au dus în raclă cu mâinile pe piept,\nL-a plâns ca pe-un părinte mulţimea-ndurerată;\n\nŞi dacă cronicarii uitării-l hărăzesc,\nÎn cântece-amintirea-i e de popor păstrată,\nŞi tainic pe mormântu-i bătrânii ulmi şoptesc.|3461
Traian Demetrescu|Aleluia|"„Egalitate! Fraternitate!”\n\n\nSe vaietă prin arbori vântul...\nŞi pare-un glas pierdut pe stradă,\nCe cântă-a morţii serenadă:\n""V-acopere pe toţi pământul...\n\nNimic!... rămâne-n veci cuvântul\nDin a vieţei tristă sfadă!...""\nSe vaietă prin arbori vântul\nŞi pare-un glas pierdut pe stradă...\n\nAţi înţeles deznodământul?\nCa într-o stranie baladă,\nS-adună oasele grămadă,\nNe face fraţi pe toţi mormântul.\nSe vaietă prin arbori vântul..."|1900
George Călinescu|Eram bărbatul care...|Eram bărbatul care-n singurătăţi petrece,\nCa vulturul pleşuv pitit în stânca rece.\nNesuferind câmpia fugeam de cei de jos,\nBăteam din aripi iute spre muntele sticlos,\nŞi peste creste ninse făcând ocoluri rare\nGranitul mohorât îl apucam în gheare;\nSă scriu pe cer elipse eu mă credeam ales,\nPe sus scoteam un ţipăt de nimeni înţeles.\n\nCând coama-mi străluci la tâmple sideral,\nMă coborâi în vale ca un Virgil pe cal\nCu lira într-o mână, cu hăţurile-ntr-alta,\nUnde foşneşte grâul sau aşchii scoate dalta,\nStrânsei în spume frâul, făcui la oameni semn\nCum să arunce coasa, cum să cioplească-n lemn.\nCântam. Dar prea departe de ei şedeam în şa,\nDin gura mea un murmur nedesluşit ieşea.\n\nDescălecai. Le-am zis: - În obşte mă prenumăr,\nLăsaţi-mi buşteanul să-l ţin şi eu pe umăr,\nDin moară să scot sacii, albit tot de făină,\nSă trag cu voi din baltă de peşte plasa plină.\nVeghea-voi turma noastră-n ocolul de nuiele,\nCu plumb şi cu mistrie urca-mă-voi pe schele.\nFrăţeşte mi-au strâns mâna: - Tovarăş fii cu noi,\nUn fluier simplu taie-ţi şi fă-ne cânturi noi.|4668
Radu Gyr|Secat|Secat\nvin metropolele mereu fumegânde,\nfemeile noastre nasc prunci pentru foamea avioanelor flămânde şi setea-nchisorilor adânci.\nArhangheli căzuţi de mult nu mai speră\nîntoarceri în raiuri de fum. Creştem cântece de retortă şi seră şi flori de ciment şi bitum.\nne-au băut inima elevatoarele,\nne-au supt-o amperii si volţii. Viaţa ne-o smulgem cu ghearele, Cerul - cu colţii.\nrazele noastre miros a sânge\nşi pâinea noastră a măcel.\nDin orice stea, câte-un vârf de oţel\nca o baionetă ne-mpunge.\nvorba e o grenadă,\norice privire - fulmicoton. Pândim pe lisus la colţuri de stradă şi-1 frângem pe scări de beton.|1815
Adrian Păunescu|Veac de tacere|Am sa fug cu tine-n munte sa uitam cuvîntul „daca”\nAm sa fug cu tine-n munte sa uitam cuvîntul „nu”\nHai sa conjugam ninsoarea si uitarea eu si tu\nTimpul pe deasupra noastra ca o sanie sa treaca.\n\nAm sa fug cu tine-n munte sa uitam cuvîntul „însa”\nAm sa fug cu tine-n munte sa uitam cuvîntul „hai”\nVai, vom face repetitii pentru iad si pentru rai.\nDe ecouri mari de piatra vei fi rîsa, vei fi plînsa.\n\nAm sa fug cu tine-n munte sa uitam cuvîntul „pleaca”\nAm sa fug cu tine-n munte sa uitam cuvîntul”taci”\nPrin albastrele troiene sa fim liberi si saraci,\nSa uitam ce-nseamna „totusi”, sa uitam ce-nseamna „daca”.\n\nSa uitam academia, tribunalul, primaria,\nVeverite fara nume ne predea curate legi,\nCînd se va rasti furtuna vorba mea s-o întelegi\nCînd vor susura izvoare afla c-a murit mînia.\n\nSi de unde pîna unde sa uitam ce mai înseamna\nSa ramînem ai naturii, botezati în necuprins,\nLa sfîrsitul toamnei lumii sa ne apucam de nins\nDe Craciun ne fie iarasi dor de vara si de toamna.\n\nVai, sînt rîuri pe aicea care merg spre noi cuminte\nVino, sa spalam în ele pata lumii de noroi,\nCa într-un tîrziu si muntii sa învete de la noi,\nDarul de-a trai mai liber fara a rosti cuvinte.\n\nSînt satul de vorbe, vorbe, a nimic aducatoare,\nVino sa uitam cuvinte si sa învatam a fi,\nDe cuvinte fara noima, de sonoritati pustii,\nSa spalam întrega fire, sa traim cu-ndurerare.\n\nSa uitam ce-nseamna „lume”, si „avere”, si „putere”\nSa uitam cuvîntul „daca”, sa uitam cuvîntul „da”,\nSi-ntr-un veac fara cuvinte, ca doi cai fara de sa\nSa traim tacînd iubirea, fiindca totul e tacere.|2475
Victor Eftimiu|Sonetul este-un leu|Sonetul este-un leu culcat pe labe,\nE uraganul ce pândește valul,\nNu-i flutur grațios, ca madrigalul,\nCi forța-ncătușată în silabe.\n\nÎmi ceri un sfat? Evită teatralul\nÎn ritmul său; să nu pui rime slabe -\nCizelator, alege-le nababe,\nCatrenelor să le-ntărești finalul.\n\nSă fie cald sonetul - dar veșmântu-i\nSă-l făurești din cea mai rece formă:\nSă-l reîncepi - de câte ori iî mântui\n\nȘi-oricât ar fi de grea această normă,\nȘi-oricât ar fi de greu deznodământu-i,\nSă nu se vadă munca ta enormă!|2113
Adrian Păunescu|Adio, vară|Adio, vară, pleacă-n ascunzișuri,\nNoi suntem gata de-a cădea-ntr-o carte\nȘi de-a mai lăcrima către pietrișuri\nDe dor de tine și de dor de moarte.\n\nDin fructe coapte picură alcoolul,\nNimic nu mai rămâne cum fusese,\nCe cosmic iese dintre ramuri golul\nPenultimelor tragice regrese.\n\nȘi va veni și ultima rafală,\nDar nu-o vom apuca-o, nu e șansă,\nCând în ninsoarea imaterială\nBolnavii lumii vor cădea în transă.\n\nCi noi atâta am putea decide,\nInconștienți și triști ca prima oară,\nPrin fumurile toamnelor putride,\nO carte pentru voi: adio, vară!|2158
Vasile Alecsandri|Cântecul gintei latine|Latina gintă e regină\nÎntre-ale lumii ginte mari;\nEa poartă-n frunte-o stea divină\nLucind prin timpii seculari.\n\nMenirea ei tot înainte\nMăreţ îndreaptă paşii săi.\nEa merge-n capul altor ginte\nVărsând lumină-n urma ei.\n\nLatina gintă e vergină,\nCu farmec dulce, răpitor;\nStrăinu-n cale-i se înclină\nŞi pe genunchi cade cu dor.\nFrumoasă, vie, zâmbitoare,\nSub cer senin, în aer cald,\nEa se mirează-n splendid soare,\nSe scaldă-n mare de smarald.\n\nLatina gintă are parte\nDe-ale pământului comori\nŞi mult voios ea le împarte\nCu celelalte-a ei surori.\nDar e teribilă-n mânie\nCând braţul ei liberator\nLoveşte-n cruda tiranie\nŞi luptă pentru-al său onor.\n\nÎn ziua cea de judecată,\nCând faţă-n cer cu Domnul sfânt\nLatina gintă-a fi-ntrebată\nCe a făcut pe-acest pământ?\nEa va răspunde sus şi tare:\n„O! Doamne,-n lume cât am stat,\nÎn ochii săi plini de-admirare\nPe tine te-am reprezentat!”|1992
Leonid Dimov|Tramvaiul 2|Nu-ți pierde cumpătul. Cetatea\nDecolorată ne-a-nșelat:\nStrăzile, turlele, etatea\nSunt parcă dintr-un alt veleat.\n\nSuind alee alburită\nClădirile parc-au oftat.\nÎn jur, pădurea-i înnegrită\nDe plante dintr-un neam ciudat.\n\nDar, iată, ocolind pădurea\nE chiar tramvaiul nostru 2\nȘi chiar Iisus zâmbind aiurea,\nSus, pe platforma dinapoi.|3256
Ion Minulescu|Romanță tropicală|Când știu ce-ai fost și cine ești\nNu-ți cer să-mi jur că mă iubești...\nNu-ți cer nimic din ce-ai jurat\nCelor care te-au blestemat\nC-abia intrați în Paradis,\nTu i-ai mințit\nȘi i-ai ucis\nPe toți la rând\nCu-același biblic „fruct oprit”\nDe ce?\n\nNu-ți cer să-mi juri că mă iubești\nCând știu ce-ai fost și cine ești:\nUn strop de scurtă nebunie\nÎntr-un pahar de apă vie\nEști tot ce trebuie să fii\nDe juri că nu știi, deși știi,\nȘi-atâta tot\nMai mult n-aș vrea\n(Decât să știi, c-ai fost și-a mea)\nDecât să pieri din calea mea.|3220
Alexandru Vlahuţă|Partea cea mai bună ...|Stând la geam c-o floare-n mână,\nCată-ntrebător spre mine:\n„Nu-i aşa că-mi şade bine\nŞi c-ai vrea să-ţi fiu stăpână?”\n\nEu pricep, îmi plec privirea\nCu sfială prefăcută:\n„Cuvântarea ta cea mută\nMă învaţă ce-i iubirea”\n\nEa la gură-şi duce floarea,\nŞi-nchizând din ochi, suspină:\nDoar o clipă de lumină — \nS-a plecat Ispititoarea.\n\nCa un cântec îmi răsună\nDin departe amintirea ...\nŞi atât ne-a fost iubirea.\nPoate-i partea cea mai bună.|199
Adrian Păunescu|Drumul în sus|Și drumul se arată drept în sus,\nCa un perete care ține cerul\nSă nu-și încurce oile oierul\nCând nici lumini și nici alți oameni nu-s.\n\nRostogolite vietăți de foc\nAprind sub tălpi zgârieturi de piatră,\nDoar la Albac un câine rău mai latră\nȘi liniștea se-așază-ncet la loc.\n\nDeasupra, dedesubt, nimic, nimic,\nE numai drum nesăturat de sine\nȘi o căruță dinspre munte vine\nCu caii mari și căruțașul mic!\n\nM-agăt de iarba care dă în spic\nȘi o furnică gleznele îmi ține.|2257
Alecu Donici|Varul primare|"Sub laviţe-n cămară\nToţi şoarecii de frunte făcuse-odinioară\nSfat mare între ei,\nLa care hotărâse cu multă scumpătate,\nCa în a lor cetate\nSă nu se-ngăduiască nici unul din acei\nCe nu vor avea coadă; pe un temei puternic,\nCă şoarecul nevrednic\nSă-şi cruţe coada sa,\nLa întâmplări mai grele\nCetatea va lăsa\nÎn prada mâţei rele.\nSe vede că ei coada o au semn de trufie,\nSau merit osebit;\nPrecum la noi fu barba cu titlu de cinstit.\nOricum pricina fie,\nA şoarecilor act\nSub laviţe la tact\nS-au pus în împlinire.\nLa următoarea însă obştească întrunire,\nUn şoarec fără coadă cu cei de frunte sta\nŞi pricini cerceta.\nAlt şoricel cu laba vecinul îşi ghionteşte\nŞoptindu-i: ""Nu vezi, frate, ce rău ni se găteşte!\nCum poate fi primit\nUn şoarec prihănit\nÎn astă preacinstită de cozi lungi adunare?\nŞi tu, bătrân ales,\nPăzeşti tăcere mare"".\n- Păzesc tăcere, dragă, căci el mi-i văr primare.\n- Destul, am înţeles.\n\nNici în vizunii, oare,\nHatârul lege n-are?"|101
Radu Gyr|Prefață la aceste cântece|Mi-am făcut din viață călimară\nși-am întins în vânăta-i cerneală\ntrist condei de afină amară\nși peniță verde, de cocleală.\n\nPentru anii mei de foc și lună,\npentru grava vieții alăută,\nca să cânt mi-am împletit cunună:\notrăvită stemă de cucută...\n\nMi-era mâna veche de șindrilă,\ncând spre cântec se pleca încet.\nÎl dospeam cu degete de-argilă;\ncântecul, burete de oțet.\n\nDar când leagăn leagănă beteală\nși-nflorește luminiță vie,\nineluș, crâmpei de stea, migdală,\npui, să-l sufli'n vânt, de păpădie,\n\ntrebuie o mână iconară,\ndegete cu rouă în inele\nși condei ceresc de primăvară,\nca să scrie lebede și stele.\n\nSe cuvin un cântec ca o luntre,\nîncărcat cu nuferi de emai,\nși-o cunună albă pentru frunte:\ncimbru îngeresc cules din rai.\n\nVreau un viers: cais și dimineață,\ntămâios, senin, primăverin,\nvis, lăstun și cărăbuș de ghiață,\npiersici, harfă, pitulici și crin...\n\nDoamne, fă minunea: dă-mi cunună\nca un zâmbet, mâini de aur pur\nși trimite-mi pe un fir de lună\nun plaivas cu totul de azur.|3986
Zorica Laţcu|Fila din Acatist|Bucura-te, leagan alb de iasomie,\nCatre care-n roiuri fluturii coboara,\nBucura-te, raza stelei din vecie,\nBucura-te, Maica pururea Fecioara,\nDulcea mea Marie.\nBucura-te, floare fara de prihana,\nAlba ca argintul noptilor de vara,\nSpicul cel de aur vesnic plin cu hrana\nMirul care vindeca orice fel de rana,\nBucura-te, Maica pururea Fecioara,\nPloaia cea de mana.\nBucura-te, brazda plina de rodire,\nMunte sfant, in care s-a-ngropat comoara,\nBucura-te, cantec tainic de iubire,\nClopot de chemare, cantec de marire,\nBucura-te, Maica pururea Fecioara,\nBlanda fericire.\nBucura-te, marul vietii care-nvie,\nPomul greu de roada-n plina primavara.\nBucura-te, iarasi, tarm de bucurie,\nDintru care curge miere aurie,\nBucura-te, Maica pururea Fecioara,\nSfanta mea Marie.|4355
Nichita Stănescu|Pluta lui Ulise|Ce leagăn şi tu cu lopeţi\ntu care veghezi să devii sicriu\nmutînd copilăria din sînul mamei\nîn Ithaca.\nAh, tu, cel care cu lopeţi\nce mîini trebuie că trebuiau mîinilor tale\nşi ţie în genere care ai mare\nşi sete trebuie să-ţi fie cu totul şi cu totul altceva.\nA călători nu este o naştere\nNausicaa să adeverească toate acestea\nA călători nu este o ajungere\no plîngere este, o plîngere eşti, o plîngere.|3636
Costache Ioanid|Ce şcoală-naltă|Ce şcoală-naltă\nvariantă\n\nCe şcoală-naltă-i bătrâneţea!\nE cea din urmă facultate.\nÎn ea înveţi nu cum se-adună,\nci cum se lasă-n urmă toate.\n\nTalent, putere, frumuseţe,\ntot ce te-mpodobea odată\nse scutură ca trandafirii\nmuşcaţi de brumă şi de zloată.\n\nZăreşti adesea în oglindă\nun chip străin, şi ţi se pare\ncă totul e un joc de umbre\nşi de oglinzi diformatoare.\n\nŞi, totuşi, dacă faţa-i strâmbă\niar paşii-mpleticiţi şi grei,\ntu porţi în piept o aşteptare,\nun freamăt lin de porumbei.\n\nCăci dacă treci prin şcoala toamnei\nşi-a-nfioraţilor nămeţi,\nnu ştii c-ajungi bogat şi tânăr\nla poarta nesfârşitei vieţi.\n\nSă vezi cum cresc cei mici asupra-ti,\nsă fii lasat tot mai deoparte,\nsă strângă lumea pentru clipa-\ntu...pentru dincolo de moarte...\n\nSă poţi păstra în suflet pace\ncând eşti ca marmora sub daltă...\nSă pierzi orice, dar nu nădejdea...\nCe har mareţ! Ce şcoală -naltă!\n\nAMIN|2777
Costache Ioanid|Se-aude pe ulița|"Se-aude pe ulita...\n\n- Se-aude pe ulita satului meu\nun ropot grabit de copite,\nun glas de departe ce vine mereu,\nun chiot de doruri cumplite!\n\nE poate Iubitul, e poate chiar El!\nNu-mi spune ca-i vantul, straine!\nCaci azi eu zic:""poate"" si maine la fel,\ndar poimaine, sigur ca vine!\n\n- Copila, mireasa, ce Mire astepti?\nNu-i nimeni in Cer sa mai vie.\nZadarnic spre ulita ochii-ti indrepti,\nca ulita ta e pustie!\n\nDe cand adormira parintii strabuni,\nstau toate la fel neschimbate.\nCe chiot auzi tu? Ce goale minuni,\nce glas de vedenii ciudate?\n\n- Se-aude pe ulita satului meu\nun glas peste lumea desarta.\nSi iata, un tanar, ce-L vad numai eu,\nse-arunca din sea langa poarta!\n\nE, poate, Iubitul, e, poate, chiar EL!\nNu-mi spune ca-i vantu-n rovine!\nCaci azi eu zic ""poate"" si maine la fel,\ndar poimaine-i sigur ca vine!\n\nAMIN"|422
Radu Stanca|Anacronism romantic|Cum? Mai visezi şi-acuma, iubito, primăvara?\nTe mai gândeşti şi-acuma la câmpul plin de flori?\nN-ai renunţat la ceasul de vis şi planuri seara,\nMai frunzăreşti în taină cutia cu scrisori?\n\nCum? Mai alergi şi-acuma pe ţărmuri s-asculţi marea?\nAcele-apusuri roşii şi-acum le mai priveşti?\nTot îţi mai faci cu grijă la ora 5 plimbarea,\nTot îţi mai iei umbrela de soare când citeşti?\n\nN-ai încă sensul morţii, nu simţi ce se petrece?\nNu vezi că viaţa fuge din noi ca un tâlhar?\nCă vasele cu visuri au început să sece\nŞi nu mai pot să umple nici un pahar măcar?\n\nCă mult, o!...mult mai serbezi ca altădată, luna\nN-o mai căutăm cu-aceeaşi ardoare printre stânci?\nNu te întrebi, iubito, deloc, de ce acuma\nÎn turnurile nopţii urcăm încet, pe brânci?\n\nTot mai păstrezi în glastră acele vechi garoafe?\nDar lucrurile mele? Tot le ai între fereşti?\nPe unde-au fost odată grădini acum praf e\nŞi-azi nici o bucurie-n tristeţi nu mai găseşti.\n\nNe apropiem de toamnă cu fiecare seară\nŞi-abia mai poate lampa răzbate până-n drum.\nMi-e frică lângă geamuri să mai privesc pe-afară\nŞi teamă mi-e şi-n mine să mai privesc acum.\n\nŞi totuşi tu, iubito, acolo în cămara\nCu flori demult uscate (dar pentru tine vii)\nVisezi cu-nchise pleoape şi-acuma primăvara\nŞi, cine ştie, poate şi-acuma îmi mai scrii...|1834
Marin Sorescu|Cu spatele|Ceasul s-a-ntors cu spatele la timp.\nEra bolnav ceasul şi, simţindu-şi sfârşitul,\nPoate că s-a gândit şi el\nLa un rai al obiectelor care mor,\nUnde ceasurile se potrivesc singure\nDupă inima lui Dumnezeu\nŞi deşteptătoarele sună şi ziua şi noaptea\nÎnvierea stelelor.\n\nA văzut însă cu limba cea mare\nCă e absurd\nŞi a murit simplu, de tot,\nÎntorcându-se cu spatele la timp.\n\nIar eu, sufletul răposatului,\nVoi mai rămâne în preajma lui\nTrei zile,\nSă văd cum continuă să-i crească\nPărul şi unghiile.\nDupă care voi pleca şi eu.|2574
Victor Eftimiu|Rândunele|S-a revărsat deodată, din senin,\nDin zări în zări, lumina primăverii\nCocori în stol și rândunele vin\nSă vadă cum or să-nflorească merii.\n\nTrei rândunele mi-au picat\n— Bine-ați venit! Ne știm de astă-vară!\n— Cirip! Cirip! Ce mult mi te-ai schimbat!\nÎmbătrâniși, de când lipsim din țară!\n\n— Firește, rândunelelor, căci port\nUn an mai greu pe gândurile roase\nUn vis pierdut… un bun prieten mort\nȘi frigul iernii cuibărit în oase.\n\nVoi ați zburat sub ceruri care aprind\nFăclia portocalilor în floare\nȘi n-ați văzut săracii chinuind\nO biată viață-n beznă și ninsoare.\n\nVoi n-ați văzut balaurul cumplit\nCe peste câmp și deal, cu lupii urlă\nCând moare cerșetorul, troienit,\nȘi geme clopotul de frig, în turlă?!\n\nAcum e ceasul vostru! Pe câmpii,\nSperanța celor mulți, mijește grâul\nȘi-n văluri mici, în raze argintii\nRostogolește pietre scumpe, râul.\n\nBine-ați venit! Eu sunt bătrân — și-apoi?\nÎn ciripitul vostru, rândunele\nS-anină tineri ani și vise noi\nSub coperișul vechi al casei mele!|2108
Adrian Maniu|Cu fruntea în mână|Cu fruntea în mână, dorind de tine,\nascult povestea trecutului,\nîn toamna asta, în care au murit gherghine,\nși a rămas mireasma lutului.\n\nVăd și acum vorbele zburate,\nca un roi de fluturi.\n(În surâsuri curate,\nle mai fluturi?)\n\nAfară e noptare neliniștită,\nca o dragoste în care înțelegi sfârșitul.\nPoarta pustie se bate, de vânt trântită.\nPalidă luna își încovoaie cuțitul.\n\nOare numai suferință e fiecare clipă?\nRăspunde, floare ruptă din tulpină,\npasăre lovită în aripă,\nși iubire chinuită fără vină.\n\nSingură teama știe să-nfrunte\nvisul născut să se sfarme?\nÎmpiedicând mâna, în frunte\nsă dea liniștea de plumb, a unei arme.|2664
Ion Barbu|Regresiv|Din văile defuncte strig acele patrii\nPășunile reptilei spume-ntâi\nCenușa în orb Nil al Cleopatrei\nEreb, termen de stuf ca un lămâi.\n\nȘtiu lire cardinale date centre\nAcești acustici reci de firizi\nUimiri și mari zăceri adiacente\nGenunii adiate pe Atrizi.|3108
A. E. Baconsky|Uși|Exasperare și teamă, deși atât de liberi n-am fost\nși poate că nu vom mai fi niciodată - dar ceasurile încep\nsă arate un timp care nu e al nostru, un timp străin,\nși zilele ni le fură o inerție tiranică și e o ceață\nplină de sunete roșii, fiecare din noi devine\nun sunet străin.\nUnde?\nCăutând întunericul\ngăsești o lumină întoarsă, trepte reci, adevăruri\npietrificate și moarte.\nOstil.\nIncognoscibil.\nÎntre teamă și necunoaștere galeria strămoșilor\npiere în perspectivă primindu-și necruțătoarea replică\na marelui\nNU undeva într-o inversă istorie.\nCine\nva mai veni și de ce nu vine odată, de ce\nîși anticipează prezența cu timpul de pe acuma trimis\nsă curgă în orologiile noastre și cu atâtea\nanxioase presentimente?\nUși.\nAm deschis pretutindenea\nuși, în toți pereții, în toate zidurile taiarăm\nnenumărate uși pe care doar un vânt acherontic\nle izbește întruna.|28
Ion Minulescu|La umbra crucilor de lemn|Trei cruci de lemn,\nTrei cruci enorme de lemn, vopsit cu trei colori,\nPăzesc pe marginea șoselei fântâna celor credincioși...\nTrei cruci, pe marginea șoselei,\nCu gesturi largi de mâini bolnave,\nOpresc din drum pe călători\nȘi parcă-s trei spânzurători\nDe care-atârnă trei Cristoși!...\n\nOr, într-o zi,\nÎmpinși de-același fatal și funerar îndemn -\nCa două-armate, puse una în fața alteia - Cuminții\nSe întâlniră cu Nebunii,\nCopiii morților de mâine se întâlniră cu părinții,\nȘi-armatele-ncepură lupta la umbra crucilor de lemn,\nDeoparte, flutura stindardul Credinței -\nAlb,\nCurat,\nCa albul curat al florilor de nufăr -\nIar tricolorul Nebuniei, închis cu grijă-n câte-un cufăr\nDe craniu omenesc,\nSta gata să-și desfășoare tricromia\nLa cea dintâi îngenuncheare a albului imaculat...\n\nȘi-ntr-un târziu -\nTârziu de tot, când luna-ți pare o caravană-tr-un pustiu -\nÎn locul crucilor de-alt'dată oprea din drum pe călători\nSe deschideau trei gropi enorme\n\nȘi tricolorul Nebuniei adăpostea pe-nvingători!...|3161
Magda Isanos|La-nceput prin ferestre deschise|La-nceput, prin ferestre deschise,\nfel şi chip de nădejdi îmi veneau şi vise.\nEram ca o turlă înconjurată de porumbei,\nmereu cercetată de îngerii mei.\n\nSomnul venea şi ploaia miresmată\ncând începeau din aripi să bată.\n\nApoi, nu ştiu cum s-a-ntunecat,\ndin fundul cerului pân lângă pat;\nduhuri fără pace văpăi,\njucau peste tot în odăi,\n\nHohoteau, s-ascundeau în oglinzi.\nAtunci te rugam s-aprinzi\nşi pentru mine-o stea, o lumină.\nStatornică, pământească nădejde, vină !\n\nDar nu venea. O umbră prin unghere\nse furişa cu-n pas tăcut, şi lângă\npicioarele patului meu aştepta, nătângă,\nsufletul veşted să mi-l poată cere.\n\n- Ascunde coasa sub veşmânt. Priveşte,\ndacă-i prieten, pentru ce pândeşte ?\n- Ce-a mai căzut din cer, ce-ai auzit ?\nDoi munţi aproape-ntregi au înverzit.\nNu simţi, miroase-a apă şi-a grădini ?\n- Un arbore să-mi răsădiţi pe mâni,\nDrept în mijlocul pieptului să-l puneţi cu rădăcinile,\nsă pot sui către soare-n toate zilele.\nPăsări să zboare în jurul frunţii mele,\nşi să-nfloresc, mirată, printre stele.|1043
Alexandru Vlahuţă|Do ut des|Alintându-şi mustăcioara,\nTrece fantele gătit:\nSe cunoaşte de departe\nCă iubeşte şi-i iubit.\n\nCine-a dat perdeaua-n lături?\nI-a bătut în geam discret…\nJunele suspină-n stradă\nŞi păşeşte mai încet.\n\nEl se-ntoarce spre fereastră\nŞi se uită visător.\nBuza-i tremură de-o şoaptă,\nOchii i s-aprind de dor.\n\nCa o flacără deodată\nParcă-i lunecă pe piept…\nI-a căzut de sus o floare,\nŞi-un bilet: „Vino, te-aştept!”\n\nDă portiţa la o parte,\nI se pare că-i în vis…\nMâna alba-a Afroditei\nGrabnic uşa i-a deschis…\n\nCe mai vreţi să şiţi? Sunt singuri!\nJunele-i cam sfiicios…\nDouă braţe moi şi grase\nÎl înfăşur-amoros.\n\nAfrodita-şi aminteşte\nDe străvechile plăceri,\nPeste care aşternute-s\nŞaptezeci de primăveri.\n\nDo ut des… = „Îţi dau, ca să dai” în latină.|2735
Adrian Păunescu|Jurământ la Monumentul Ciumii|Tu mi-ai jurat la Monumentul Ciumii,\nSă mori cu mine când va fi să mor,\nȘi eu am spus aceasta tuturor\nȘi te-am și înălțat în ochii lumii.\n\nȘi ți-am răspuns că vorbele deșarte\nNu pot unii pe cei ce se iubesc\nȘi că-i destinul nostru omenesc\nSă aibă fiecare câte-o moarte.\n\nDar astăzi, când s-a-ntors să mă consume\nReproșul tău absurd că ne iubim,\nDar nu legal, formal și legitim,\nEu merg la Monumentul Tristei Ciume.\n\nȘi îl intreb, cu vocea mea postumă,\nDe nu cumva și dragostea e ciumă.\n\n(Liber să sufăr, 2003)|4508
Nicolae Labiş|Munca|Aromitoarea lene dospea in baldachin.\nPe strampe-n jur stramosii piosi ca la o ruga.\nDe sub blazonul stirpei, de smal si au plin,\nSe intindeau tentacule, sa suga.\n\nSi rastignita tara platea tributul grue.\nDe sange si de lacrimi, de seva si sudoare;\nIsi sucutra faptura in spasme lungi, mereu,\nNeodihnita, amenintatoare.\n\nCand zorile venira in vuiete de tun,\nA izbucnit sub ceruri ca flacara, mania;\nSi-a risipit puterea in valmasag nebun\nStapana de-altadata, trandavia.\n\nBarbati tari si mandri, cu maneca sumeasa,\nAu aruncat in flacari tot putredul gunoi,\nSi totusi unii trantori prelinsi in noua casa\nAu inelat pe deget blazoanele mai noi,\n\nAu pangarit cuvinte rostindu-le tipate,\nIn noua randuiala si-au cautat culcus;\nRazand de munca dura, de-nalta-i demnitate,\nS-au rasturnat in valuri de vinuri si de plus.|1649
Adrian Păunescu|Închinare|De mine aveţi, dragii mei, a vă teme,\nSunt îngerul cuminecat de dezastre,\nPe sânge-mi plutesc în derivă blesteme,\nE mintea-mi azilu-ntrebărilor voastre,\nDe mine aveţi, dragii mei, a vă teme.\n\nŞtiu tot despre voi, bieţi actori, biete teatre.\nSunteţi personaje în cărţile mele,\nEu, tandrul, prea tandrul director de cadre,\nCe poate păta, precum poate să spele,\nŞtiu tot despre voi, bieţi actori, biete teatre.|2301
Costache Ioanid|Cling, Cling, Cling!|Cling, Cling, Cling!\n- Cine vine pe coline?\n- Noi suntem, cinstit găzdaş!\nCăutăm un copilaş.\n- Dar ce-aduceţi voi ca dar?\n- Trei ieduţi...Trei ieduţi şi-un miel sugar...\ncling, cling, cling!\n\nBoc, boc, boc!\n- Cine-adastă la fereastră?\n- Noi suntem, iubit găzdaş!\nCăutăm un copilaş.\n- Şi ce dar o să-L mângâie?\n- Aur scump... Aur, smirnă şi tămâie...\nboc, bob, boc!\n\nBum, bum, bum!\n- Cine bate ca-n cetate?\n- Noi suntem, bătrân găzdaş.\nCăutăm un copilaş.\nDar ce-aduceţi ca prinos?\n- Săbii lungi...săbii lungi cu vârf tăios!\n\nOSANA!\n- Cine cântă-n noaptea sfântă?\n- Noi, cei mici, cu fluieraş,\ncăutând un copilaş...\n- Dar ce daruri I-aţi adus?\nTot ce avem...tot ce avem e-al Lui ISUS!...\nOSANA!...|2780
A. E. Baconsky|Laboratorium maximum|Butoane și cifre aparatură desăvârșită\nLEBENSANLAGE un amplu și complicat\n\ntablou de comandă apăsând pe butoane vorbești și ți se vorbește apăsând\n\npe butoane adormi apăsând pe butoane ți se arată o sută de profeți\n\nde profesori sau clowni apăsând pe butoane alergi și zbori\niubeșți și scrii ești iubit ești trădat primești vizita necunoscutului\ncare-ți aduce mesajul bun sau funest apăsând pe butoane gândești\nimaginând mereu alte și alte butoane dublul triplul neistovitul unicul\njoc apăsând pe butoane poetul scrie un\nHorspiel apăsând pe butoane sau\nlăsându-se apăsat își cârpește la coate haina nouă cu piele de capră\nîși lasă barbă și merge să protesteze la restaurantul în formă de peșteră\nunde\nThe\nWhite\nHouse costă o sută de mărci.|10
Ioanid Romanescu|Orpheus - II|Cel care a dormit cu fruntea\npe sârma unui zeu în contemplare\nva încerca zadarnic să atingă\no margine a realului\n\nde tot ce i-a fost hărăzit\narareori se va apropia -\ncu ochi halucinați de spaima\ncă-l urmărește cineva din vis\n\norbul antic pe care privirea\nîl incomodase-ntr-atât să-nțeleagă\nașteaptă pe țărm cu o bâtă -\nla fel, de el însuși, se apără.|3070
Cincinat Pavelescu|În goana artei|Lui Caragiale\n\nNebun, sălbatic, fără frâu,\nPrin arătură și prin grâu,\nPeste livezi, peste câmpii,\nSărind bariere și hotare\nȘi șanțuri largi și garduri vii,\nFugea un cal, fugea mai tare\nCa vântul prin pustii.\nSub el pământul tremura\nȘi orice piatră scăpăra\nScânteietor,\nDar el, în vraja unei ținte\nPe care nimeni n-o vedea,\nFugea, fugea-nainte,\nMai iute, tot mereu mai iute,\nPărând că-n aprigul lui zbor\nÎl poartă aripi nevăzute;\nDar în fantasticu-i transport,\nFrângându-și gâtul, cade mort.\nAtunci măgarul ce venea\nPe drum încet, împovărat,\nCu pasul rar și măsurat\nA exclamat: Ce animal!\nȘi-a râs c-un râs spiritual\nCa râsul oricărui măgar adevărat.\nȘi râsul lui parcă zicea:\nEu bănuiam de la-nceput!\nCe s-a-ntâmplat i se cuvine;\nDe ce n-a mers și el ca mine\nLa pas… pe drumul cel bătut.|345
Nicolae Labiş|Poetica|Eu trec prin ploaie şi mă pierd pe vânt. \nDestram furtuni, dar tot furtună sunt. \nMă-mpart arzând, spre tot ce-mi aparţine. \nVorbesc de foc, şi focul e în mine.\n\nZidesc culori, dar zidul stă să cadă. \nLovind în ierni, mi-e milă de zăpadă, \nȘi sunt doar spadă între rău şi bine; \nMă tem de foc, şi focul e în mine.\n\nScot unde frânte din izvorul viu, \nAlerg pe gând, şi tot ajung târziu ; \nCe flacără în seama ei mă ţine? \nVorbesc de foc, şi focul e în mine.\n\nȘtiţi voi cât cheltuieşte un copac \nSă-i facă anotimpului pe plac? \nDar frunzele-i rămân mereu străine — \nMă tem de foc, şi focul e în mine.\n\nDă-mi, inimă, căldura necesară, \nPeste cuvinte să se facă vară, \nȘi cer cu cer în cântec să se-mbine, \nVorbesc de foc, şi focul e în mine.|1658
Radu Gyr|Avem atâţia morţi...|Avem atâtia morti, atâtea oseminte,\ncă fruntea-i grea de amintirea lor.\nPurtăm în piept solarele morminte\nşi de lumină coastele ne dor.\n\nAvem atâtia morti, atâtea oseminte . . .\nCu smirna lor pe tâmple ne sfinţim\nşi de la noi la gropile lor sfinte\nîntinde luna aurit chilim.\n\nAtâţia morţi, atâtea dragi morminte,\nca o catepeteasmă, cresc în noi,\ncum mucenicii slavei mai-nainte\nprin gloanţe, prin furtună şi prin ploi.\n\nNe pâlpâie pe mâini şi în cuvinte,\nca soarele ce arde pe obraz,\natâţia morţi, atâtea oseminte . . .\nS-aprind în somn icoane de topaz.\n\nAtâţia morţi ascut în noi oţele,\nSe sparge veacu-n ţăndări mari de fier.\nCu jertfele de ne izbim de stele,\nCu rănile, noi ne-am atins de cer.\n\nZidim destin. Parâng de ziduri sfinte.\nDar nu din var şi piatră ctitorim,\nci tencuim cu albe oseminte,\ndin cărămida rănilor zidim.\n\nTurnaţi în cremene şi jurăminte,\ncu ochi de foc, aprinşi de-un sfânt mister,\nprivim cum zilnic alte noi morminte\nse-nalţă pajuri albe către cer,\nsă puie ţării temelii de fier.\nAvem atâţia morţi, atâtea dragi morminte.|1734
Adrian Păunescu|Te iubesc|Te iubesc cu toata toamna, te iubesc cu toata moartea,\nTe iubesc cu toata viata,te iubesc cu tot ce esti,\nPentru tine lumineaza toate stinsele ferești,\nPentu tine se coboara din biblioteci si cartea,\n\nDar auzi că e mai mare toamna asta decât noi,\nDar auzi un plug de berze ceru-n suflet ni-l rastoarnă,\nTe iubesc cu-ntreaga toamnă,te iubesc cu-ntreaga iarnă,\nTot ce văd în lumea mare iau în ochi și-mpart la doi,\n\nTe iubesc când nu mai este nici o umbră împotrivă-ți,\nTe iubesc din departare,te iubesc din trupul tău,\nTe iubesc sub jugul dulce al părerilor de rău,\nSunt actorul care joaca rolul ultimului crivăț,\n\nTe iubesc din tine însăți,te iubesc din mine însumi,\nRâsul tău ce bine șade blând proteguit de plânsu-mi.\n(Rezervaţia de zimbri, 1982)|2451
Marin Sorescu|Contabilitate|Vine o vreme\nCand trebuie sa tragem sub noi\nO linie neagra\nSi sa facem socoteala.\n\nCateva momente cand era sa fim fericiti,\nCateva momente cand era sa fim frumosi,\nCateva momente cand era sa fim geniali.\nNe-am intalnit de cateva ori\nCu niste munti, cu niste copaci, cu niste ape\n(Pe unde-or mai fi? Mai traiesc?),\nToate acestea fac un viitor luminos -\nPe care l-am trait.\n\nO femeie pe care am iubit-o\nSi cu aceeasi femeie care nu ne-a iubit\nFac zero.\nUn sfert de ani de studii\nFac mai multe miliarde de cuvinte furajere\nA caror intelepciune am eliminat-o treptat.\n\nSi, in sfarsit, o soarta\nSi cu inca o soarta (de unde-o mai fi iesit?)\nFac doua (Scriem una si tinem una.\nPoate, cine stie, exista si viata de apoi).|4677
George Bacovia|Vânt|Toamna a tipat cu un trist accent,\nVazul cade neatent,\nVantul suna lemnaria,\nBate gol, in poloboace, butnaria.\nLanga usa frunzele s-au strans,\nDe departe vin ecouri vechi de plans,\nBruma, toamna literara,\nPe drum prafaria se duce fugara.\nSi-am stat singur suparat\nIn zavoiul decadent,\nSi prin crengile-ncalcite mi-am notat\nVersuri fara de talent.|2911
Nichita Stănescu|Frica|Eu aş putea s-o omor \ncu o singură lovitură \nEa râde spre mine, \nea surâde \nEa ridică spre ochii mei \nochii ei strălucitori \nEa întinde mâna spre mine, \nea scutură surâzând, râzând\npletele brune. \nDar eu, aş putea s-o omor \ncu o singură lovitură. \nAcum, ea începe să spună cuvinte \nsuave, naive, de joc. \nSe uită curioasă la mine, \nse încruntă o clipă \nşi iarăşi \nsurâde, râde. \nSe uită în ochii mei, \ncu ochii ei lucitori \nÎn timp ce eu o contemplu \nşi aş putea s-o omor \ncu o singură lovitură.\n\n Belgradul în Cinci Prieteni|1411
Victor Eftimiu|Sonet|Acum când pleci și când melancolia\nSe lasă grea, mai grea ca o durere,\nÎnconjurat de umbră și tăcere,\nUitat de toți, aș vrea să-mi uit solia.\n\nO, trecătoare vise efemere,\nV-am cunoscut de mult zădărnicia;\nStatornică-i doar nestatornicia,\nIubirea? Jurămintele? Himere!\n\nAleargă trenul, crească depărtarea,\nVor trece anii, va veni uitarea\nȘi liniștea care împacă toate.\n\nTe du spre fericitele-ți destine! \nCând primăvara va muri în tine,\nTristețea mea, vei înțelege-o, poate.|2112
Ioanid Romanescu|Șirul lui fibonacci|dar eu tu care ești acolo\nbat cu picioarele-nghețate deschide\ndar eu tu care ești rănit\nnu mă mai recunoști azi nu mă mai recunoști\ndar eu tu cel care am murit\nascuiltă sunt eu mai departe acolo\ncrucea ta se albește pe spatele meu\ndeschide eu sunt acolo de mult\neu te aștept am venit am venit\nnu vreau să aud sunt acolo acolo\nci exist ci nu eu să-mi deschid\nascultă cineva e acolo acolo\neu tu cel care am murit\nia cheile tu care sunt\nalunga-mă alungă-mă e timpul\nbat cu picioarele-nghețate așteaptă\ncrucea ta se albește pe spatele meu\no șirul șirul nu se rupe\nde cel care întoarce capul|796
Demostene Botez|Toamna|Toţi acei ce-ntreaga vară\nAu lucrat din zori în seară,\nToamna au roade bogate,\nAu şi fructe, şi bucate,\nMere,\nPere,\nÎn panere.\nPrune\nBune\nŞi alune,\nŞi gutui\nAmărui,\nCu puf galben\nCa de pui.\nŞi tot felul de legume,\nDe nu le mai ştii pe nume.|447
Cincinat Pavelescu|Primăvară|În iarba verde stau lungit...\nMiroase aerul a floare;\nO toropeală-adormitoare\nMă fură-ncet. Sunt fericit!\nE umbră, pace şi răcoare,\nUn vânt uşor şi liniştit,\nMângâietor, sărută nucul...\nE umbră, pace şi răcoare,\nCe clar, departe, cântă cucul!\n\nUn dor de viaţă negrăit\nDin om şi fire se desprinde.\nDac-aş putea în braţe-aş prinde\nÎntregul zării nesfârşit.\nŞi toată seva primăverei\nPrin mine vraja şi-o propagă.\nSub caldul ei, aşa de dragă\nMi-e pacea limpede a serei.\nŞi fiecare fibră-n mine\nMai tânăr şi mai viu tresaltă...\nPricep latenta simfonie\nA firelor-de iarbă-naltă\nPe care vântul le mlădie\nŞi le sărută şi le-apleacă,\nCând spre pădure vrea să treacă.\n\nCa floarea umedă sub rouă,\nNădăjduiesc o viaţă nouă.\nŞi, cum prin frunze tainic moare\nAmurgul serii auriu,\nDin umbră, o privighetoare\nÎmi cântă strofele ce scriu!|369
A. E. Baconsky|Pe Lenin am să-l pot vedea|De mult îmi stăruie un gând:\nPe Lenin am să-l văd dormind\nÎn Mausoleul lui, departe, pe care-l văd în câte-o carte\nsau despre care-mi spun prietenii întorşi în ţară de curând.\n...\nAcolo, Stalin, rând pe rând,\ncăi noi spre comunism croieşte\nŞi ceas cu ceas îşi împlineşte\ncutezătorul jurământ.|2657
Alexandru Vlahuţă|Pe albumul d-rei…|De cei de jos — de morţi — ce-ţi pasă,\nStea ce te-nalţi în fundul zării?\nRidică-ţi raza ta şi-i lasă\nÎn întunericul uitării!\n\n…………………………………\n\nTu vei trăi-ntr-o altă lume,\nDeparte pururea de mine,\nŞi-a mele versuri, şi-al meu nume\nCa mâni ţi s-or părea străine.\n\nA clipelor de-acum năluce\nDe veci s-or scufunda-n trecut,\nŞi — sigur — nici ţ-ei mai aduce\nAminte că m-ai cunoscut!\n\nLa ce dar amintirii tale\nAş mai cerşi-n deşert o rază?\nLa ce pe-un mort priviri de jale\nDin ochi atît de dulci să cază!\n\nDe cei de jos — de morţi — ce-ţi pasă,\nStea ce te-nalţi în fundul zării?\nTe du ferice, şi mă lasă\nÎn întunericul uitării!|200
Adrian Păunescu|Proverbe|Pe când lumea fierbe, noi mai mari, mai mici\nÎnvăţăm proverbe ce se spun pe-aici,\nVrem o altă limbă, toţi ar învăţa,\nLupul părul schimbă, dar năravul, ba.\n\nHai la moşu' cu proverbe\nDai un ban, dar ştii că fierbe,\nFierbe-n sus şi fierbe-jos,\nHai la moşu' cu proverbe.\n\nHai la moşu' cu proverbe\nPentru-n nume şi trei verbe,\nIar proverbul dureros,\nHai la moşu' cu proverbe.\n\nAvem multe treburi, făţuim oglinzi,\nFugi după doi iepuri, niciunul nu prinzi\nVocea ni-i peltică, deci vorbim mai rar,\nButuruga mică pleacă de sub car.\n\nDoamne, ce osândă dinspre glasul tău,\nCa pisica blândă zgâriază rău,\nMarea mea mândrie în aceasta stă,\nCe nu-ţi place ţie altuia nu-i fă.\n\nÎnţelesul scapă, treaba e mai grea,\nAltuia-i sapi groapa, tu ajungi în ea,\nÎmi vei duce dorul, frate grădinar,\nDar să laşi ulciorul la apă mai rar.|2397
Nichita Stănescu|Nod 24|Gândacul acela ciudat\navea trei capete în șir unul după altul.\nPrivindu-l, m-am înspăimântat\nde neretezare.\nMi-am zis atunci de mine că de ce\naș fi firesc, când nu sunt, -\nși-am zis atuncea că de ce -\nar fi firesc ce este.\nApoi mi s-a făcut un dor nestins\nde acasă.|3615
Virgil Carianopol|La o fotografie|Mă uit privind fotografia\nÎn care chipu-ţi stă cuprins\nŞi de pe care vitregia\nNici o lumină n-a desprins.\n\nEşti tot aşa ca altădată,\nPrecum erai şi te-am visat.\nDe ramă veşnic apărată,\nLa tine timpul n-a intrat.\n\nPrin marginile ei de piatră\nCu care dârz te-mprejmuii,\nChiar de-ar fi vrut să te lovească,\nDuşmanul n-a putut lovi.\n\nPrivesc la tine, cea de-afară\nCe-n nici o ramă nu te-ai vrut\nŞi peste care timpul, fiară,\nCa toate fiarele-a trecut.\n\nDe-ar fi să te găsesc acuma\nDupă portret şi nu te-aş şti,\nAş răscoli întreaga lume\nŞi nu te-aş mai putea găsi.|4331
Radu Gyr|Cimitirul oraşului|Sâmbăta vin câteva babe,\npunând lumini, plivind urzici.\nLespezi domestice pe labe\npasc timpul năpădit aici.\n\nCe simetrie pe alei egale!\nce geometrie de scaieți!\nȘi dreptunghiuri vegetale\npeste zarafi, peste poeți!\n\nBunicii zac sub iarba goală\nlângă nepoți pe care, ieri,\ni-au dus de mână-ncet la școală\nori i-au culcat în mângâieri.\n\nIci, colo, dorm săruturi\nce nu s-au dăruit nicicum\nsau mâini ce-au fluturat saluturi\nȘi ochi ce ne-au zâmbit pe drum.\n\nSpre seară, vin cu gesturi lente\narhangheli învoiți din cer,\nmirați că-și văd pe monumente\nun chip de marmoră, sever.\n\nȘi zilnic intră altă cruce\nși alt moșneag purtat la pas,\nel-plâns de noi că-ncet se duce,\nnoi - plânși de el că am rămas.|1752
Ion Minulescu|Rânduri pentru un necredincios|Hai, vino!...\nVino mai curând, să vezi\nMinunea-n care numai tu nu crezi ;\nSă vezi cum cerul vesel se coboară\nŞi muntele-ncruntat cum se ridică,\nSă prindă cea din urmă zi de vară\nCu cel din urmă zbor de rândunică...\n\nHai, vino!...\nVino mai curând, s-asculţi\nNemulţumirea celor mici şi mulţi,\nCă vara n-a ţinut decât trei luni,\nŞi-n viaţa unui an trei luni nu sunt\nDecât exact trei străchini de pământ\nCu hrană pentru nouă guri de căpcăuni!...\n\nHai, vino!...\nVino mai curând, să-nveţi\nSecretul măscăricilor-poeţi...\nSă-nveţi să mori când nu ştii să trăieşti\nŞi să trăieşti abia după ce mori,\nIar după moartea ta să te-ntregeşti\nCu restul celorlalţi nemuritori!...\n\nHai, vino!...\nVino mai curând, să simţi\nCum sună-o ploaie din monezi cu zimţi\nÎn punga goală-a unui biet ateu...\nŞi, travestit în cel ce-ai vrut să fii,\nSă-l poţi cinsti, cu-o halbă, pe bunul Dumnezeu!...\n\nHai, vino!...\nVino mai curând...\nNu vii?...|3190
Ion Minulescu|Glasul morilor|Glasul morilor de apă,\nGlasul morilor de vânt,\nGlasul morilor severe care macină Romanţa\nZilelor de mâine,\nGlasul dătător de pâine,\nCare-mbracă-n alb veşmânt\nNăzuinţa şi speranţa.\nGlasul morilor severe care-ngroapă\nŞi dezgroapă\nDe sub piatră-acelaşi Cânt,\nGlasul morilor de apă,\nGlasul morilor de vânt,\nSă-l asculţi de dimineaţă, până-n seară,\nOre-ntregi şi zile-ntregi,\nSă-l asculţi supus ca-n clipa când vorbeşte inspirarea\nSă-l cunoşti,\nSă-l înţelegi,\nSă-l înveţi pe dinafară\nŞi să-l cânţi şi tu cu apa,\nŞi să-l cânţi şi tu cu vântul,\nCăci e glasul-n care Cântul\nPlămădeşte-ndestularea!...\n\nIar când noaptea amuţeşte glasul morilor,\nTârziu,\nCând prin scocuri, nemişcată, apa doarme ca-n sicriu,\nCând prin aripi vântul trece cu aceeaşi nepăsare\nSuverană,\nCa prin pânza zdrenţuită-a unei nave,\nŞi când piatra morii-ţi pare\nO pecetie domnească\nDezgropată din arhiva prăfuitelor hrisoave,\nTu să te gândeşti la grâul care face să-ncolţească\nIarna,\nDe sub piatra morii, năzuinţa şi speranţa,\nŞi să-ţi aminteşti de glasul care macină Romanţa\nZilelor de mâine -\nGlasul dătător de pâine!|3155
Radu Gyr|Noroiul|Muniţii, cai şi oameni, zvâcnim în lungi coloane,\ncu mucegaiul ploaie, şi somnul în ciolane.\nOmizi lichefiate ne curg pe sub cămaşă,\ncând burniţă cleioasă pe pleoape ni se-ngroaşă.\nHârâitor, oftatul îşi sparge-n piept coptură,\nîntre gingii rămâne sleită-njurătură.\nŞi oameni, cai, muniţii, călcăm băloşi de ploaie,\nprin Rusia enormă, cu pântec de noroaie.\nBocancii sparţi, prin pâlnii şi guşi de iaduri, calcă\nşi pasul cară smârcul tot, halcă după halcă.\nMocirle despuiate, cu zburdă desmățată,\nsar moale şi ne muscă, rânjind, de beregată.\nBăltoacele se uscă pe noi şi ni se-agaţă,\nvalvoaie şi leproase, de umeri şi de viaţă.\nŞi noi călcăm-nainte, muniţii, oameni, vite,\ndormind, în mers, prin zeamă mocirlei nărăvite,\npe când noroiul cască şi, plescăind, se scoală,\nplesnindu-ne obrajii cu drojdie de smoală.\nZbârlit, îşi umflă-n drumul truditelor companii\nspinările puhave şi negre de jigănii.\nFlămând, holbat la pândă, ca o ciudată fiară,\nne-nhață şi ne trage în putreda lui gheară.\nNe cheamă, ne momeşte, se gudură, ne suge,\nne linge şi ne leagă cu lanţuri şi belciuge.\nCu duhnet ne sărută, ne scuipă, ne despoaie,\nicnind, ne tencuieşte cu lespezi de noroaie.\nToţi suntem o mocirlă, din frunte la obiele,\nparc-auzim noroiul cum clefăie sub piele,\ncum plescăie în carne, cum fâsăie în oase,\nşi, fleşcăit, ne iese prin pleoapele vâscoase.\nŞi oameni, cai, muniţii, zvâcnim în lungi coloane\nSe-nfundă cauciucuri şi roţi de camioane,\nŞi caii până-n oişti, şi 'trupa' până-n şale,\nŞi sufletul şi viaţa, în măzga asta moale\nŞi noi călcăm-nainte, prin mlaştinile oarbe,\nhohotind, nămolul ne suge şi ne soarbe,\nne bea şi ne scufundă, adânc şi leşiatic,\nîn leagănul lui muced şi vânat şi sălbatic.\n\nColonia Manhaim, Octombrie 1941|1794
Alexandru Macedonski|Psalmi moderni II - Ţărână|Ţărână — suntem toţi ţărână,\nE de prisos orice trufie...\nCe-a fost, în veci are să fie...\nDin noi nimic n-o să rămână.\nZadarnic falnice palate\nSunt în pământ rădăcinate\nNici o pieire nu s-amână.\nDespoţi, cu frunţi încoronate,\nPoeţi, cu harpe coronate,\nFilozofi, oameni de ştiinţă,\nPăgâni, vestiţi prin necredinţă,\nNici o pieire nu s-amână...\n\nŢărână, suntem toţi ţărână.|148
Adrian Păunescu|Pământ sub călcâie|În zi înaltă pân-la Dumnezeu,\nCu muguri mari de primăvară oarbă,\nEu leg iluminat călcâiul meu\nDe-ntreg pămîntul firelor de iarbă.\n\nSunt năzăriri de înviere mici,\nPuternică-i credința mea în ele,\nDar, Doamne, nu mai vreau să plec de-aici\nMi-e mult mai bine-n ierbi ca printre stele.\n\nCu șuieratul munților în os,\nCu lacrimile dezvelind obârșii,\nMă țin legat de trupul păcătos\nChemat de ale sufletului vârșii.\n\nMă știu bolnav de tot ceea ce gust\nȘi înrobit la tot ce văd pe lume,\nCe spirit larg în trupul meu îngust,\nCe nemurire într-un singur nume.\n\nMi-ar fi destul s-adorm definitiv\nCa să revin la starea mea întâie,\nDar vreau să sufăr fără de motiv\nȘi vreau să simt pământul în călcâie.\n\nCând limitele sângelui se rup\nȘi cerul pur ar năvăli încoace,\nPe lîngă viciul de-a avea un trup\nAm dobândit și viciul că îmi place.|2376
George Topîrceanu|Tudor Arghezi: Psalm|Ajuns acum la pragul tău, mă iată.\nCremene dură, mă putui în pisc\nSă mă găsesc prin stânci şi să mă isc\nDin pulbere, cu glezna-nsângerată.\n\nÎngerul tău merinde nu-mi prea dete.\nEu însă niciodată din bărdace\nN-am fost băut fără să-mi fie sete,\nNici am mâncat vrodată ce nu-mi place.\n\nGrădina florile şi le-a deschis\nCare-o făceau să-mi amăgească drumul\nCu ispitiri de rouă şi de vis.\nEu am lăsat în urma mea parfumul.\n\nVrui, Doamne, să te pipăi pe spinare\nŞi mai de-aproape să-ţi dau ghes\nCu recea mea-ncruntată întrebare:\nDe ce nu vruşi să mi te-arăţi mai des?\n\nDar caprele-amintirilor şi iezii,\nCare mă duc să cad întru ispită,\nŞi-au risipit prin iarbă căcărezii\nŞi mi-au lăsat livada părăsită.|743
Benjamin Fondane|Urâtul|În casa de tăcere cu iederi şi urzici,\nplină cu somn de bufniţi cârne, cu ochi mici, \nnimeni nu ştie toamna când a intrat în casă,\nşi anii de când surpă pereţii, ca să iasă.\nUn clopot surd la masă şi la culcat te cheamă;\navea şi-atuncea spartă arama, şi coclea, \nşi-l ascultam, cu gura pe lespede, cum geme, \nsă ţie-n loc moluzul şi curgerea de vreme.\nMotani de porţelană, cu ochii verzi, au tors\nplecarea-n lume-a celor ce nu s-au mai întors;\ndar s-auzeau, în seară, cu geamăt de lăuze,\nclapele-ntârziate pe mâini, ca nişte buze.\nPoate e mama care moţăie-n jilţ, aici - \ncoase ciorapi de lână moale, pentru bunici.\nDacă-ar cădea odată ploile roşcovane, \nprin mădulare-ar curge din nou, ca prin burlane,\nşi-ai fi în casă singur, pustiu şi monoton -\nca-n insula vreunui sălbatic Robinson.|271
Duiliu Zamfirescu|Opt rânduri|Eu\n\nGândule, scrisoare scrisă de o mână nevezută,\nCâte pagini păstrezi astăzi din iubirea mea trecută,\nCâte rânduri coprind încă focul tinereții mele,\nCâte vorbe de iubire mai sunt scrise printre ele?\n\nGândul\n\nTu ai plâns și-a tale lacrămi au căzut pe-a mele foi\nȘtergând slovele iubirii, slove scrise de-amândoi...;\nAstăzi n-au rămas din toate decât rândurile-n care\nAți scris poate fără voe vorba searbădă: uitare.|513
Ion Luca Caragiale|Finis|Un meteor!... Bizară auroră boreală\nDin polul nord la polul d-amiază... Din Zenit\nPână-n Nadir cutremur... iar sfera siderală\nCămin imens, chaotic, jăratic infinit!\n\nA! ce ameninţare meschină şi banală!\nNu mă-ngrozeşte! — zice poetul prigonit —\nUn fenomen ca altul!... Nuanţă infernală,\nVăzduh aprins... Desigur, Iehova-a-nnebunit!\n\nEi, şi?... Balanţa-i strâmbă şi judecata nulă!\nNici psalm, nici Laudamus, dar nici accent de hulă,\nDin coardele-mi măiestre d-acu n-or mai ieşi!\n\nSe răsucesc şi crapă ai lumii vechi pilaştri:\nCatapeteasma cade!... Macabru danţ de aştri!...\nÎn loc de Tot, Nimica!... Ei, bravo, zău!... Ei, şi...?|842
Adrian Maniu|Ce a zis satul|Unii spun că fata ar fi plecat\nSpre orașul de fabrici înconjurat,\noraș fără ploi, oraș fără cer.\nAcolo, copila cu păr de aur are un palat,\nși toate fericirile o cer ...\n\nSau, la perdea, așteaptă, văpsită,\nnecunoscutul, de care să fie plătită ...\n\nSatul, îngrozit, a blestemat!|35
Nichita Stănescu|Sufletul metalic al orașului|Se face seara şi orizontul coboară. \nOraşul îşi ridică un cartier spre lună. \nE un sunet de fier, de cabluri întinse. \nUmbrele oamenilor încep să apună. \n\nCând ridic brațul, umbra lui ascuţită \nizbeşte capătul străzii de unde vii, necunoscut, \nde parcă-aş fi zvârlit la întreceri o lance \npe care o primești nepăsator în scut. \n\nEști sufletul de metal al orașului. \nÎn amurguri apari,în pieţele ovale: \n- Cetăţeni, s-a făcut seară. Încep serbările! \n(Braţele tale bărbăteşti par două macarale) \n\nTe-ntâlnesc uneori, când mă-ntorc de la lucru. \nGândurile izbesc în stele şi ele răsună. \nDe-a lungul stâlpilor zvelţi, când mă-ntorc \nde la lucru, \nun cartier al oraşului se ridică la lună. \n\nNu te recunosc niciodată de la prima privire; \niei mereu un alt chip. \nAzi mi-apari ca o schelă îndrăgostită \nde tainicul zenit.|1576
Alecu Donici|Lupul la pieire|Un lup noaptea, vrând să intre tiptil la vro oierie,\nNimeri din întâmplare tocmai într-o câinărie.\nSimţindu-l pe sur aproape, câinii toţi s-au întărtat.\nLătret, urlet, hreamăt mare, ca în iad au ridicat.\nÎnarmaţi cu puşti, ciomege,\nVânătorii se grăbesc care dincotro s-alerge.\nCâinii în a lor iuţeală\nDau pe unde pot năvală.\n— Nu lăsaţi, băieţi! le strigă un vânător mai bătrân.\nDaţi lumină! Daţi lumină! Să-l prindem viu pe păgân!„\nUn alt scăpără îndată\nŞi, când la gard: ce să vadă!\nLupul cinchit într-un colţ,\nCu ochi crunţi, cu păr pe dos, clănţăia din dinţi la toţi.\nDar văzând că nu-i de şagă, că pieirea-i s-au ales:\n— Oameni buni! le zise. Staţi!\nŞi voi, câini, ce-mi sunteţi fraţi!\nEu aice sunt trimes\nSol de la neamul lupesc\nPace să statornicesc.\n(Sigură ca la războaie: vecinică, nestrămutată,\nPână la întâi gâlceavă cu care pacea-i curmată.)\nPrigonirile pornite între noi să le lăsăm\nŞi prieteşug, credinţă, unii altor să jurăm.\nVitele fără de grijă vor petrece despre noi\nŞi chiar înşişi noi de alţii vom păzi bietele oi...\n— Ei, măi dragă! îi răspunse vânătorul cel bătrân,\nTu eşti sur, dar eu sunt alb şi-n deprindere-mi rămân\nCa cu lupii să mă-mpac,\nCând de piele îi dezbrac,\nŞi prind de pe bot parale:\nDaţi, băieţi, fără cruţare!|82
Panait Cerna|Celei aşteptate|Ades, pe mare, luna-ngândurată\nSub văl de nori alunecă tăcută,\nDar marea tot o simte şi, zbătută,\nSpre dânsa, vuietând, se-nalţă toată...\n\nÎn zarea viitorului pierdută,\nAşa-mi pluteşti în taine-nvesmântată,\nDar sufletu-mi se zbate şi te cată,\nIar gândurile mele te sărută.\n\nDar, de e scris să-mi fii în veci departe,\nSă fugi de umbra mea, cum fugi de moarte,\nO rugă am: Prin visul meu când treci,\nSă te opreşti în loc, surâzătoare,\nŞi să-mi lipeşti pleoapele mai tare:\nÎn veci să dorm, să te visez în veci...|3790
Adrian Păunescu|Coşmar cu o planetă de noroi |Cuvintele sunt pline de noroi,\nCum sunt copitele de cai plugari,\nNu mai ajunge sensul pân' la noi,\nCopiii adevărului sunt rari.\n\nPe-o parte-a lui, veacul e-o mortăciune,\nPrin flori lumina trecerii trecu,\nNu e conştiinţă cea care nu spune\nDecât un da şi niciodată nu.\n\nNu-şi mai găsesc în viaţă nicio cale\nCei ce lumina o privesc urât,\nChiar dacă munţii par nămolul moale\nPurtat de porcii veacului pe rât.\n\nDin steaguri unii şi-au făcut cămaşă,\nIar din cămăşi şi-au făcut alţii steag,\nSătulă e de sine stirpea laşă,\nNumai noroiul îi mai este drag.\n\nPlaneta e un cat pe care plouă,\nŞi apa peste şanţuri a ieşit,\nNămol e şi zăpada, nămol afli şi-n rouă,\nNoroiul conjugat şi regăsit.\n\nCă, din atâta dare înapoi\nPe drumul laşităţii şi minciunii,\nCe altceva mai pot râvni nebunii\nDecât noroi, când ei gândesc noroi?\n\nLe fie deci, noroiul pur, le fie\nSingurul mod de a gândi şi-a fi,\nDacă ei nasc sub norii de leşie\nIdei din ce în ce mai mici, mai gri.\n\nO, dacă din atâta murdărie\nŞi din acel multcrescător nămol,\nMăcar un pom real ar fi să-nvie\nSă nu rămână el, nămolul, gol.\n\nCuvintele sunt pline de noroi,\nNoroi pe ne-nţeleasa Monalisă,\nEl îi îmbracă azi pe sumbrii goi,\nHaină de protocol, culoare-nchisă.|4432
Carmen Sylva|Muzica mării|Ține dintâi ghiocul la ureche\nȘi-ascultă, pierzându-te-n visare:\nCă din scoică geme revărsare,\nZbuciumarea mărilor străveche.\n\nÎntreg glasul hăulitor al valurilor\nCâte au volburat tăinuire ferecată:\nFrământare în vaer preschimbată,\nTălăzuind în vecii vecilor.\n\nApropie urechea asupra inimii mele\nȘi ascultă, deslușind ce spune.\nGlasul dintâi, al lumilor străbune\nSună peste mări, prin raze de stele,\n\nCa valuri luptătoare, răscolind,\nLeagănă dorul lăuntricei tăinuiri:\nCu dureri, cu nădejdi, cu amăgiri,\nÎn vecii vecilor, tălăzuind.\n\ntraducere Adrian Maniu|293
Mircea Demetriade|Ca o baltă|Ca o baltă liniștită,\nFără pic de undă-n ea,\nEste inima din mine,\nDraga mea.\n\nDoar trecutele iluzii,\nCa un șir de pomi pe prund,\nSe răsfrâng duios într-însa,\nPân' la fund.\n\nFlori albastre de-i culege\nDe pe malu-i să le-admiri,\nSunt trecute și pierdute\nAmintiri.\n\nIară nufărul ce-nclină\nFruntea lui, îngălbenit,\nEste clipa de iubire\nCe-a pierit.\n\nLasă norii să se-nalțe\nDe pe lac, pe ploaie seci,\nSunt suspinele din mine\nCând tu treci,\n\nRece, rea, nepăsătoare,\nCu doi ochi senini, dar morți,\nCă pe mine mort într-înșii\nTu mă porți.|1257
Nicolae Labiş|Maturizare|Ca să iubesc lumina aspră-a zilei\nȘi tot ce-i omenesc, născut eu îs\nȘi îs născut s-aprind cu rouă-n ierburi\nVii lacrimi și cascade vii de râs.\n\nDe când mă știu copil, iubeam pădurea\nȘi mierlele, și vulturii din nori,\nȘi mieii blânzi, și râșii iuți și ageri,\nȘi șerpii cei cu solzii lucitori.\n\nTrecură anii... Râșii iuți răpiră\nMielul meu alb cu capul bucălat,\nȘi-adeseori pe când voiam să-i mângâi,\nȘerpii frumoși de mână m-au mușcat.\n\nNu înțeleg să plâng acele clipe\nCând ura încă nu o cunoșteam.\nCând nu plângeam chiar de-mi zdreleam genunchiul,\nCi soarelui-părinte-i surâdeam.\n\nAcum în piept port o avere nouă\nLângă iubire - ura ca un scut.\nStrugurii-s copți și stors-am mustul dulce,\nȘi mustul dulce-n vin s-a prefăcut.|3711
Duiliu Zamfirescu|August|Pe luciul fără hotare\nAl apelor ce-au adormit,\nDin fund de haosuri răsare\nMelancolia zâmbitoare\nA stelelor ce-au răsărit.\n\nÎntârziat pe malul mării\nEu în adâncuri rătăcesc\nŞi prins de farmecul uitării\nLas jos tot lutul pământesc\nŞi-n lumea naltului plutesc.\n\nŞi când mă uit în urma mea\nLa discul rotunjit din tină,\nÎl văd schimbat deodată-n stea,\nC-o licărire de lumină\nÎndepărtată, rece, lină.\n\nIar pe luceferii de noapte\nParcă mai lesne-i văd apoi\nCă sunt pământuri vechi, răscoapte,\nCă-s plânsete acele şoapte\nCe curg din spaţiuri spre noi.\n\nO, lege! cât îmi pari de mare!...\nCe farmec pui în toate cele!...\nDe te-ai numi, în timp, uitare,\nSau, în distanţă, depărtare,\nTu schimbi pământurile-n stele.\n\nCare-i privirea omenească\nPătrunzătoare de mister,\nCe-ar îndrăzni să bănuiască\nCă lumea noastră pământească\nTrăieşte însăşi ea în cer?|488
Gellu Naum|Alfabet aquatic|Aşteptarea cu mâinile în vis\nplămânii deasupra nărilor\nO pasăre care aduce un cuţit\n\nTe scot goală din oglinda în flăcări|4633
Nichita Stănescu|Muiere|Ea era frumoasă foarte\namforă cu două toarte\nviaţă lungă fără moarte\nşi întreg lipsit din parte.\n\nAh, mi se făcea departe\nDoamne, numai cifra şapte\ncând veneam cu patru roate\nşi-nhămat aveam un şarpe.|1471
Mircea Demetriade|Păianjenul de aur|Din braţele iubitei ieşii cu trupul scurs, \nCu ochii prinşi de cercuri de-un vânăt antimoniu. \nCă blonda ei făptură e negrul Pandemoniu, \nCă-n sângele ei filtruri satanice au curs.\n\nSub noaptea străvezie, albastru oranisc, \nMă clatin de beţia luxuriei nebune; \nOrhestra de senzaţii în mine nu apune \nŞi drumul cel mai neted îl urc ca pe un pisc.\n\nDin ceţi mi-apari, Astarte, cu ochii tăi de iad; \nTresar, din roşii buze când şoapte-n sânge-ţi cad, \nPe când cu tentacule înfipte-n craniu-mi toarce\n\nUn tort de raze scumpe, din ceru-ntins tezaur, \nUn tort ce mi-l cuprinde şi creierul mi-l stoarce \nCu pofta-i selenară Păianjenul de Aur.|1260
Magda Isanos|Dragostea mea|Eu știu că tu nu meriți dragostea\nși-mi place totuși să ți-o dăruiesc;\ndar parcă bolta merită vreo stea,\nși totuși câte-ntr-însa s-oglindesc...\n\nNu meriți iarăși clipele de-acum\nși gândurile bune câte ți le-am dat,\ndar parcă merită noroiul de pe drum\npetalele ce peste el s-au scuturat?\n\nIubirea însă e ca soarele,\ncare rămâne pururea curat\nși după ce -milos- i-a sărutat\nleprosului, pe uliță, picioarele...|1029
Octavian Goga|Graiul pâinii|Poveste-ntunecată-a pâinii,\nNu-i strună să te ştie plânge,\nCăci de durerea ta străveche\nÎn suflet cântecul se frânge.\nCând de strigarea strunei mele\nAş vrea plânsoarea ta s-o ferec,\nSe sfarmă coardele strivite\nDe-atâta jale şi-ntunerec.\n\nDin umbra nopţii care-ngroapă\nAl vostru neam din vremi bătrâne,\nVă desluşiţi în negre rânduri,\nVoi, dătătorilor de pâine.\nCinstite mâini, de soare arse\nŞi înăsprite de sudoare:\nDin truda săptămânii voastre\nTrăieşte-a lumii sărbătoare.\n\nEu vă-ntâlnesc în drumul minţii\nŞi-n calea visurilor mele,\nCăci nu vor ochii să mă mintă,\nNu vrea urechea să mă-nşele.\nSimt câte doruri nenţelese\nŞi gemăte nepricepute\nAcopere cu voi alături\nCenuşa veacurilor mute.\n\nAţi împletit atâta jale\nÎn doina voastră care plânge,\nDoar holdele cu spice grele\nRăsar din lacrămi şi din sânge.\nDureri aţi zăvorât sub glie,\nŞi patimi nemblânzite încă,\nEu le-nţeleg şi mă-nfioară\nCum fierb în matca lor adâncă.\n\nMustrarea mintea mea o sapă\nŞi groaza sufletu-mi apasă,\nCăci umbra voastră-ndurerată\nPe veci îmi străjuie la masă.\nSimt duhul răzvrătirii negre,\nÎnfricoşata zi de mâine\nCum şi-au dospit amărăciunea\nÎn bucătura mea de pâine.|3749
Nichita Stănescu|Ceas surd|„Ea n-a venit și nimeni mireasă\nnu-mi va mai fi soție”\nAdy Endre\n\nAm așteptat întâi, să se usuce bine\nnoroa'ele și nopțile din mine…\nDar palma fierbântată-a rechemat în ea\ngaroafa înflorită-n coapsa ta\nși buzele încinse-au vrut în ele\nsărutul cu arsuri de stele.\n\nTu goală-mi aiurai în piept\ncuvântul mort, cuvântul cel nedrept:\n„— Ce-s patimile arse toate-n tei?…\n…și fericirea toată, toată… ce-i?”\n\n— Poate privirea ta cu unde line\nstrăluminată până-n mine\nPoate uitarea ce fărâmă\npotecile cu mers de râmă\nintrate-n orele târzii…\n…ori poate mersul tău când vii…\n\nAm așteptat apoi, tăcerile să vină\ncu aiurarea lor de taină și lumină\ncu noaptea destrămată, calmă\nDar orele mi se rostogoliră-n palmă\nși buzele-ngâimară-n ceasul surd, un cânt\ndin vorbe-amestecate cu pământ.|3513
Nichita Stănescu|Adolescenți pe mare|Această mare e acoperită de adolescenți\ncare învață mersul pe valuri, în picioare,\nmai rezemându-se cu brațul, de curenți,\nmai sprijinindu-se de-o rază țeapănă, de soare.\nEu stau pe plaja-ntinsă tăiată-n unghi perfect\nși îi contemplu ca la o debarcare.\nO flotă infinită de yole. Și aștept\nun pas greșit să văd, sau o alunecare\nmacar pân' la genunchi în valul diafan\nsunând sub lenta lor înaintare.\nDar ei sunt zvelți și calmi, și simultan\nau și deprins să meargă pe valuri, în picioare.|1306
Veronica Micle|Ah! Fugi ...|Ah! fugi si du-te tu in lume,\nCaci daca m-ai iubi cu foc\nNenorociri te vor rapune,\nCaci eu sunt fara de noroc.\n\nUn crud blastam pe mine zace\nSi ce-oi iubi n-a fi al meu ...\nAh! fugi si lasa-ma in pace,\nCaci m-am nascut ubtr-un ceas rau.|2013
Alexandru Philippide|Niște stânci|Cândva în munți am dat de niște stânci\nCare cântau. Sau, poate, soarele\nCânta din ele-așa cum în vechime\nScotea, se zice, sunete de liră\nDintr-un colos de piatră, în Egipt.\nPoate-or fi fost și ele statui odinioară;\nN-a spus lui Alexandru Machedon\nUn sculptor că e gata să-i cioplească\nStatuia dintr-un munte,\nC-un râu pe umăr și-un oraș în palmă?\nPrivindu-le mai bine, m-am gândit\nCă steiurile acelea sunt niște sarcofagii\nÎn care-au fost înmormântați giganții,\nȘi ticăitul meșter sculptor Timpul\nLe-a tot cioplit pân' le-a făcut asemenea\nCu trupurile dinăuntru!...\nDar cântecul, o cântecul acela,\nPe care eu l-am auzit, de unde,\nDin tăceri străvechi și lungi și-adânci\nS-a strâns ivindu-se-n acele stânci?|2717
Nichita Stănescu|Elegia a doua. Getica.|lui Vasile Pârvan\nÎn fiecare scorbură era aşezat un zeu.\n\nDacă se crăpa o piatră, repede era adus\nşi pus acolo un zeu.\n\nEra de ajuns să se rupă un pod,\nca să se aşeze în locul gol un zeu,\n\nori, pe şosele, s-apară un asphalt, o groapă,\nca să se aşeze în ea un zeu.\nO, nu te tăia la mână sau la picior,\ndin greşeală sau din adins.\n\nDe îndată vor pune în rană un zeu,\nca peste tot, ca pretutindeni,\nvor aşeza acolo un zeu\nca să ne-nchinăm lui, pentru că el\napără tot ceea ce se desparte de sine.\n\nAi grijă, luptătorule, nu-ţi pierde\nochiul,\npentru că vor aduce şi-ţi vor aşeza în orbită un zeu\nşi el va sta acolo, împietrit, iar noi\nne vom mişca sufletele slăvindu-l…\nŞi chiar şi tu îţi vei urni sufletul\nslăvindu-l ca pe străini.|3542
Veronica Micle|O clipa dac-ai amortit|O clipa dac-ai amortit\nDurerea mea adanca,\nAzi mai amar si mai cumplit\nPe tine te simt inca.\n\nCaci linistea inselatoare\nM-a dat prada durerii,\nSi-n sufletul ce greu ma doare\nPort focul disperarii.|2052
Radu Gyr|Deșertăciune|Deșertăciune, mare jupâneasă,\nîți slugărim, încovoiați din șale,\npentru-un surâs și-un sfârc de bici mai moale,\nsau pentru-un blid de fiere ticăloasă.\n\nNe căciulim, argați ai curții tale,\npupându-ți, ploconiți pe lângă masă,\nciubotele și poala de mătasă\nși mâna cu brățări și cu opale.\n\nȘi când, cucoană crudă și fudulă,\nrâzând, ne-alungi din curtea ta deșartă,\ncu-n pumn de lacrimi plată de căciulă,\n\nîngenunchem în pulbere la poartă\nși, lacomi de robie nesătulă,\ncerșim din nou gârbaciul ce nu iartă.|3878
Nichita Stănescu|Până târziu, aşteptând o fată|Apa bate-n steampuri malurile nopţii,\nrispind ovale fumurii şi reci.\nN-o mai cerc cu palma, nu mai trag cu sorţii:\nnoaptea-i fără lună, să te văd când treci.\n\nȘirului de șlepuri, clătinat de fluvii,\nnu-i mai măsor ritmul, răsturnat în tropi,\nșuieră sirena portului, și nu vii,\norizonutu-l mută dincolo de plopi\n\nși-i atât de-aproape că-l ajung c-o piatră\n- dac-aș ridica-o, de lângă călcâi —\nclipa se repetă sieși, înc-o dată.\nNu mi-ar zice nimeni de plec: - ”Mai rămâi„.\n\nNimenea-i pe țărmuri, nici un ochi într-însul\nsă mă mai răsfrângă nu-i deschis.\nȘi desfac de-avalma, gândului, tot strânsul,\npeste cheiul negru, ca un vis în vis.\n\ndin vol. Sensul iubirii - 1960|1505
Adrian Păunescu|Orfani|A fi om e mai greu decat plumbul pe lume,\nNoi nici nume n-avem. Dar cati oameni au nume?\n\nNe-ati uitat in camin si ni-i greu si rusine,\nMai cumplita, oricum, e uitarea de sine.\n\nSuntem rai intre noi, tot ce-i rau ne-raieste,\nCei mai rai sunt acei ce urasc omeneste.\n\nNoi - parinti nu avem, cum destinul ne arata,\nPe pamant, cei mai multi n-au nici mama, nici tata.\n\nPoate ca, intre noi, peste traiul de caine,\nSunt cei supradotati pentru lumea de maine.\n\nSi mai mare ca noi e, oricum, alta rana,\nUn popor de orfani, intr-o lume orfana.\n\n10 aprilie 1997|2375
Radu Gyr|Ad mortem|Când clipa mea, din zborul ei de graur\nse face iar la loc eternitate\nși-n goluri reci, ca-n ape încleștate,\nse-neacă umbra verdelui meu plaur,\n\ncând totu-ncepe fără să se-arate,\nși totul piere-n neguri de coclaur,\no, moartea mea, fii pragul meu de aur,\nși treapta mea, bătută-n nestemate.\n\nTu, vâsla mea, tu, cârma, tu, năierul,\nfii pentru mine-nvinsul tuturora,\nurcușul, creasta limpede și cerul...\n\nDă-mi platoșa, dă-mi velele și prora,\nnu fi zăpada mea, ci fii Prierul,\nnu fii apusul meu, ci aurora.|3815
Cincinat Pavelescu|Căința domniței|Visătoare sub marama ce-i umbrește fața albă,\nStă domnița rezemată de pridvorul din grădină\nȘi, cum doarme voievodul într-un jeț, ea-ncet suspină,\nPe când luna-i albăstrește peruzelele din salbă!\n\nEa visează ochii negri ai trimisului străin\nCe-i sărută mâna caldă în smerită-ngenunchiare;\nDin a genelor clipire toată patima-i tresare,\nCa un vifor ce pândește-n pacea cerului senin.\n\nDar mândria, care-ngheață para sângelui domnesc,\nCe de veacuri dă vlăstare tronului moldovenesc,\nFrânge visul ei în clipa năzuinței spre păcat...\n\nȘi-ntr-o lacrimă-ngropându-și fericirea-ntrevăzută,\nPe când doarme voievodul somn de griji neturburat,\nBiruită de căință, ea s-apleacă și-l sărută!|310
Elena Farago|Iubeşte-mi mâinile|Iubeşte-mi mâinile\nŞi ochii\nŞi iartă-le dac-au fost clipe\nÎn care n-au ştiut să-ţi spună,\nÎn care n-au putut să-ţi dea\nAtât cât ar fi vrut,\nAtâta — cât poate doru-ţi le cerea\nÎn dragostea,\nÎn îndoiala,\nÎn deznădejdea unei clipe...\n\nIubeşte-mi mâinile\nŞi ochii\nŞi iartă-le nevruta vină\nCă prea târziu veniră-n cale-ţi\nŞi prea curând se duc de tot...\n\nDezleagă-mi sufletul de vină\nCă în curând n-am să-ţi mai pot\nAduce-n mâini\nŞi-n ochi\nDurutul,\nTârziul zâmbet de lumină...|542
George Topîrceanu|La neige|Que de fois, mon amour, auprès du feu qui tremble,\nPénétrés par les doux regrets du jour mourant,\nNous restâmes rêveurs à regarder ensemble\nLes grands flocons de neige qui tombaient lentement...\n\nMaintenant je suis seul, hélas! Le jour se pâme...\nEt je souris (combien plus triste qu'autrefois!)\nAux doux regrets d'antan qui tombaient sur nos âmes\nComme les grands flocons de neige, sur les toits!|715
Ilarie Voronca|Steagul singurătății |Apusul a aprins un incendiu din coarnele cerbilor\ncirezile au aruncat mantaua pășunilor\nde sus buciumul brazilor dă de știre codrului\nnoaptea își zăngăne metalele în rugină\nsteagul singurătății numai greierii îl salută\nscâncetul lor clatină pânzele anotimpului\nvestește plantelor pulsul liniștii|3050
Octavian Goga|Aşteptare|Mor clipe mute, numărate,\nAcolo-n satul vostru gol,\nMor clipe mute numărate,\nŞi-n pacea nopţii-nfiorate\nAcelaşi vis vă dă ocol.\n\nVi-l murmură şi vi-l frământă\nPe-ascuns izvoarele de-argint,\nVi-l murmură şi vi-l frământă,\nDin streşini ploile vi-l cântă,\nDin streşini ploile vă mint...\n\nVoi tresăriţi întotdeauna,\nRobiţi de aşteptarea lui,\nVoi tresăriţi întotdeauna,\nVă-nşală soarele şi luna,\nSărmani copii ai nimănui.\n\nDe-un an vegheaţi în pragul porţii,\nÎncremeniţi de-un tainic lanţ,\nDe-un an vegheaţi în pragul porţii,\nBolnavi, ce-n frigurile morţii\nVedeţi un chip de dorobanţ...|3731
Nicolae Labiş|Comati|Din veac mă stiu tot neamul lui Comati,\nCu capul gol și-n brâie cu oțel.\nAm dobândit cu sânge libertate\nSă-mi prind pe frunte blana unui miel.\n\nCând intru-n casă nouă-mi scot căciula\nȘi la ospăț pe ceafă mi-o răstorn.\nDar de mi-o dai de glie, scot din brâie\nCuțitul cu plăselele de corn.|3694
Marin Sorescu|Calul alb fara splina|Viteza se fugareste pe sine,\nRamane pe loc un cal alb.\nEl alearga totusi din rasputeri\nCaci calul alb nu are splina.\n\nDar viteza ea insasi nu are splina\nSi luand-o inaintea tuturor alergatorilor\nAcestia in acelasi timp fug si stau pe loc.\n\nSunt camp pentru viteza maxima\nTeren de antrenament\nMa ajunge sageata, ma strapunge,\nAlearga mai departe,\nFug dupa ea, o prind,\nAlerg un timp cu ea in mana,\nIi dau drumul, o intrec,\nMa ajunge din urma,\nMa strapunge...\nSi iar o arunc...\nSunt arcul si totodata tinta.\n\nSi-un cal alaturi paste iarba verde\nUn cal alb, alb.|2560
Nichita Stănescu|În urma lor|Doi ochi mor,\nAltundeva alţi doi ochi mor\nCui să-i pese dacă nici mie\nNu-mi pasă ?\nVa plânge cineva în urmă lor ?\nAr fi crud să ştiu că da\nDar în urma celorlalţi ochi\nÎn urmă lor, cine va plânge ?\nCă eu nu pot\nAi mei au murit\nŞi nici marea nu-i va însufleţii\nE prea târziu\nDoar Dumnezeu mai poate rupe lanţul.|1425
George Topîrceanu|Iepurele|Vine iarna de la munte,\nPeste ape face punte\nŞi pe câmp fără hotar\nParcă presură zahar.\n\nUite, colo, moş Vasile,\nC-un cojoc de zece chile\nŞi cu flinta la spinare\nA ieşit la vânătoare.\n\nDintr-un codru, din tufiş,\nIese-un iepure furiş\nŞi cum scapă pe cărare...\nFuge ca o arătare...\n\nFlinta face bum! iar moșu\nStă şi-şi freacă nasu roşu,\nŞi-nciudat luleaua-şi muşcă;\nIepurele fuge puşcă.\n\nMoşului îi vine-n minte\nCa să-i iasă înainte;\nFuga-n rariştea de tei:\nIepurele e hei-hei!\n\nEi, ce faci tu, moşulică,\nCă n-ai împuşcat nimică?\nDu-te-acasă binişor,\nCă-i mai bine pe cuptor!|706
Alexei Mateevici|Vad prabusirea|Noaptea, - iulie\nVad prabusirea unei stele,\nAl noptii mandr ului luceafar,\nSi suf letul cantarii mele\nSmintit se zbate si neteafar.\nSe scurge noaptea-n sfanta tihna,\nDar tunurile vrajmasesti\nTintesc si bat fara odihna\nSa stearga satul Marasesti.\nAduce fierul moarte-n suier\nSi prabusire pe pamant,\nSe frange cantecul din fluier\nSi moare-n tremur de mormant.\nIar sufletul cantarii mele\nSmintit se zbate si neteafar\nLa prabusirea unei stele,\nAl noptii mandrului luceafar.|237
Alecu Donici|Epigramă|Un om beţiv odată se ispoveduia, \nIară duhovnicul aşa îl sfătuia:\n- Aproapele tău să-l iubeşti, \nŞi pe vrăjmaş să nu urăşti! \nDe vin cu totul să te laşi\nCă-ţi este cel mai rău şi ne-mpăcat pizmaş\n- O contrazicere ce nu-i de înţeles, - \nRăspunse beţivaşul:\nMai înainte, cum? iar singur îmi ziceşi\nSă nu-mi urăsc vrăjmaşul\nŞi iată prin urmare, \nCă la aceasta eu nu-ţi pot da ascultare.|63
Cincinat Pavelescu|Groaza de mine|De-o fi vreo inimă în doliu\nCând voi muri, o mai implor\nPe chipul meu nepăsător\nS-aştearnă-n grabă un linţoliu,\n\nFatalitatea raţiunii,\nCând m-a făcut o-ntreagă viaţă\nSă par un altul, şi pe faţă\nSă port o mască, a minciunii,\n\nCând peste pragul vieţii săr,\nAr fi o crudă nebunie\nBieţii prieteni să mă ştie\nAşa cum sunt în adevăr.|342
Marin Sorescu|Pană la un punct|Pana la un punct\nSomnul e regenerare,\nDaca-l depasesti -\nE putrezire.\n\nDa-mi inapoi crinul,\nPe care-l tineam în mana\nSi care, în bezna cea mai adanca,\nSe deschidea,\nOmorandu-mi cu parfumul lui tare\nMoartea, cea tematoare de esente.\nMoartea omorandu-mi-o de tot,\nCrinul,\nPe care-l tineam falnic în mana.\n\nDa-mi-l inapoi!\nVisul meu se-ntinde dupa el\nCa o a treia mana.|2620
Adrian Păunescu|Inutil ieșind din oraș|De câte ori plec în oraș\nAm reflexul să mă îndrept spre tine,\nDar nu te mai găsesc.\nÎnchid ochii\nȘi nu știu ce caut pe străzi.\nCe mai caut în lume,\nDacă tot te-am pierdut.\n\n(Din doi în doi, 2003)|2311
A. E. Baconsky|Vara târzie|Vremea iubirilor noastre-a fost vara fugară,\nvara târzie-a pus capăt grăbitului zbor.\nParcă văd cum plecai pe nisip - strigau,\nstrigau și piereau în septembrie mâinile tale.\n\nNu mai știu ce-a urmat după tine.\nPoate un gol, poate păsări sau vânt.\nTe-am chemat încă mult timp și nimenea\nnu-mi răspundea,\npână când, într-o noapte, a răspuns pentru tine zăpada.\n\nAr fi fost să te uit ori să-mi spun\ncă-ntâlnirile noastre n-au fost decât visul\ngrădinii aceleia,\ncă volutele sânilor tăi nu erau decât umbletul\nlunii prin apă,\nsurprins de un tânăr.\n\nDar vara de câte ori trece și tremură-n zare,\ndin nou bănuindu-se toamna cu capul tău roșu,\nvăd iarăși nisipul acela, văd iarăși cum pleci-\nși strigă,\nstrigă pierind în septembrie mâinile tale.|29
Adrian Păunescu|Să ne iubim|Dumneavoastră, dragi civili din lume,\nUrmăriţi de moarte unanim\nVă propun o nouă strategie\nSă ne iubim.\n\nDragostea e calea contra morţii\nDragostea e un atac sublim\nVă propun o nouă strategie\nSă ne iubim.\n\nSă ne iubim, să ne iubim\nSă terminăm al morţii haos\nSă ne iubim, să ne iubim\nÎndrăgostiţi pe loc repaos.\n\nFaceţi tunul cîine de ogradă\nFaceţi tancuri suvenire-n timp\nVă propun un ordin nou de luptă\nSă ne iubïm.|2418
George Topîrceanu|A. Mirea: Caleidoscop - Sonete - Sonet teatral|Te urmăresc cu ochii toţi bărbaţii.\nO ploaie de priviri sentimentale\nS-abat asupra frumuseţii tale\nŞi toate-i fac erotice ovaţii.\n\nCe fericit e soţul dumitale!\nEl în antracte stă de conversaţii...\nDe-aş fi, ca el, stăpân pe-atâtea graţii,\nEu aş pleca la cele trei semnale.\n\nMă-întorc, frumoasa mea necunoscută,\nŞi ochii mei din umbră te salută\nDe câte ori se-ntunecă lumina.\n\nDar ochii tăi n-au prea băgat de samă\nCă-n pieptul meu se-ncepe-o nouă dramă,\nCînd a căzut definitiv cortina.|670
George Topîrceanu|Noapte de mai|Ea-şi pune voalul cu mişcări discrete.\n El stă cuprins de-o presimţire gravă.\n Cerşindu-i mut o clipă de zăbavă.\n Sărută braţul zâmbitoarei fete.\n\n — Sunt trist, Manon: mi-e inima bolnavă…\n Atât şopti, cu faţa la perete,\n Căci se temea acum să nu-l îmbete\n Ameţitoarea ochilor otravă.\n\n Şi ea s-a dus… În clipa asta mare\n I-a aruncat din prag o sărutare\n Şi n-a-nţeles durerea-i fără nume…\n\n O, tu cea mai nebună dintre toate,\n Manon, Manon! de ce-ai lăsat pe lume\n Atâtea zeci de mii de strănepoate!…|722
Mihai Eminescu|Când marea...|Când marea turbează de valuri împinsă\nȘi-și scutură coama de spume și vânt,\nCând nori-alung ziua din lumea cea plânsă,\n Când tunete cânt;\n\nAtunci printre nouri, prin vânt și prin unde\nO rază de aur se toarce ușor\nȘi-n fundul sălbatec al mărei pătrunde\n Prin vânt și prin nor.\n\nCe caută raza din ceruri venită,\nDin galbena steauă ce-aleargă prin cer,\nCe caută-n mare, în noaptea-i cernită\n Und-razele pier?\n\nÎn fundul cel umed al mărei turbate,\nÎn lumea-i noptoasă, în sânu-i de-amar,\nLucește o steauă în piatră schimbată,\n În mărgăritar.\n\nE-amantul a stelei ce palidă trece\nȘi-aruncă prin nori a ei rază de nea,\nE-amantul căzut dintre stele, ce rece\n În mare murea.|1090
Virgil Carianopol|Singur, singur|Pornim. Nu este nici drum nici întoarcere\nnimic în afară de noi acolo unde tu sau eu\nne vom agăța de piatra limpede\na unui chiot.\nFurtuni trec pe lângă noi\nîn rochii largi\nele știu să danseze, știu să iubească.\n\nRâuri asasinate așteaptă\nrâuri cu gaura adâncă\na lunei în gât\nne privesc ne cheamă\n\nApropie-te salută\nsub pământuri alte planete\nși sângele istovit\ncăzut cu fruntea pe braț.\n\nDar deodată sunt singur. Nu-i nimeni\nsă-mi scoată vorba din gură ca un căluș\nÎn jur stăruiesc oameni noi abur foarte frumos\nSingurătatea în auz ca o pasăre.\n\nÎntind mâinile și totul dispare.\nAu fost vedenii?\n\nPornim pornim cu durerea noastră mărită ca-n fața unei lupe\n\nși iarăși nu era nimeni\nnici corăbieri\nnici vânturi\nnici anotimpul ca un tunel plin încă\nde fumul vacanțelor din 1933.\n\n(din vol. Un ocean o frunte în exil, 1934)|4338
Nichita Stănescu|Cantec de dragoste la marginea marii|Cu gleznele julite, eu te pandesc cand treci\nprintre rocile tarmului, reci.\nMarea se va preface-n pasari stravezii,\ncate le-ncap ochii deschisi spre ea,\nsi vor zbura falfaind, cand ai sa vii,\npana-n piscul vazduhului cu o stea.\n\nVor ramane prapastiile si pesterile goale,\npestii vor plesni aerul prabusit cu cozile,\nstarnind margeanele domoale\nai corzile.\n\nUite, epava corabiii lui Simbad marinarul\ncu un colt se sprijina-n scoicile cenusii,\ncu un varf injunghie-n mijloc clestarul,\npeste toate puntile alearga raci vii.\n\nIti daruiesc o stea de mare, un crab si un delfin!\nAdu-i in spinare pana la nisipuri.\nMa voi preface orb si am sa vin\ncu bratul intins, sa-ti mangai chipul.|1368
Radu D. Rosetti|Cântați!|Poeților\n\nO,cântați, cât coarda lirei mai vibrează să vă cânte,\nNu lăsăți ne-ncrezatorii cu palavre să vă-ncânte;\nArătați-le prin fapte că frumosul n-a murit:\nRăsăritul totdeauna va rămâne răsărit!|1717
George Bacovia|Lacustră|De-atâtea nopţi aud plouând,\nAud materia plângând...\nSunt singur, şi mă duce un gând\nSpre locuinţele lacustre.\n\nŞi parcă dorm pe scânduri ude,\nÎn spate mă izbeşte-un val -\nTresar prin somn şi mi se pare\nCă n-am tras podul de la mal.\n\nUn gol istoric se întinde,\nPe-aceleaşi vremuri mă găsesc...\nŞi simt cum de atâta ploaie\nPiloţii grei se prăbuşesc.\n\nDe-atâtea nopţi aud plouând,\nTot tresărind, tot aşteptând...\nSunt singur, şi mă duce-un gând\nSpre locuinţele lacustre.|618
Radu Gyr|Chip (variantă)|Și dacă-asemeni stelelor din lacuri\nîn țăndări verzi a fost să mă sfărâm,\nm-a troienit și floare de salcâm,\nm-a zgâlțâit și vântu-n prepeleacuri.\n\nȘi dacă-am șchiopătat pe caldarâm\nprin mofturi mici, prin dragi și simple fleacuri,\nîn clipa mea cu zâmbete de veacuri\nam oglindit și celălalt tărâm.\n\nȘi dacă-am stat cu ochii după ulii,\niar pe pulpane n-am cules trofeu\ndecât ciulinii pacostei și hulii,\n\npe fruntea ce-o ridic din praf mereu,\nde-un deget sub spărturile căciulii,\ns-a iscălit cu-n fulger Dumnezeu.|3860
Elena Farago|Pedeapsa mâţei|— I-auzi, draga mea păpuşă,\n Zgârâie mâţa la uşă!\n Dar eu nu-i deschid deloc,\n Că sunt supărată foc.\n A furat iar, ca o hoaţă,\n Un întreg picior de raţă,\n Şi-apoi, după ce i-a ros\n Toată carnea, pân-la os,\n A dus osul, binişor,\n În coteţul lui Azor.\n\n Ca pe el să-l bănuim\n Şi să nu îl mai iubim\n Şi acum n-o bat, n-o cert,\n Dar nu vreau deloc s-o iert.\n\n Deşi încă o iubesc,\n Trebuie s-o pedepsesc.\n C-a fost rea şi duşmănoasă,\n Şi n-o las să intre-n casă.|549
Gellu Naum|Frumoasele deprinderi|Să revenim la frumoasele noastre deprinderi\nsub cerul intuiţional\nsă ne arăm cu grijă pământul de pe tălpi\nsă folosim gesturi de papură cuvinte\ndespre balanţe despre forma focului\ndespre extazul binecuvântat şi dureros\nsau despre sânge despre lapte şi despre celelalte obiecte-mamă\n\nastfel ne-am putea regăsi\nsub chioşc în camera de după un perete\nîn lumea foşnitoare de sub noi\ncomplet paradiţi dar nu despre asta e vorba\nşi cine mai ştie.|2518
Nichita Stănescu|Iarna|Vine-o pasăre și coase,\nîn fuioare de mătase,\nAle norilor atlase,\nDe țări lungi și lunecoase…\nVine-o față și descoase,\nTot ce pasărea lucrase,\nși cu genele-i lucioase,\nNinge flori de nea frumoase,\nși-apoi le preschimbă în raze,\nArgintând cărări și case…|1415
Mihai Eminescu|Lumea îmi părea o cifră...|Lumea îmi părea o cifră, oamenii îmi păreau morți,\nMăști, ce râd după comandă, cari ies de după porți\nȘi dispar — păpuși măiestre, ce că sunt nici că nu știu\nȘi-ntr-o lume de cadavre căutam un suflet viu;\nMă zbăteam dorind viață, cu ce sete eu cătam\nPrecum cel ce se îneacă se acață de-orice ram.\nDibuit-am în științe, în maxime,-n poezie,\nDară toate îmi părură sură, stearpă teorie.\nN-aveam scop în astă lume, nici aveam ce să trăiesc\nPână când... blestăm momentul!... pân- ce-a fost să te-ntâlnesc.\nOare sunt eu tot același? Singur nu mai mă-nțeleg:\nDe clipirea genei tale putui viața să mi-o leg.\nEram mândru — înjosirea, ba sclavia mă înveți:\nMă disprețuiesc pe mine... ce mai are astăzi preț?\nÎmi părea că împărații sunt pe lume un nimic\nCăci ei nu țineau în mână degetul tău dulce, mic,\nÎncepusem s-am în lume ceva ce plătea mai mult\nDecât lumea, decât totul ce putusem să ascult;\nMă miram, cum de pierdusem ochii pentru tot ce fu?\nToate existau sub soare, pentru că exiști și tu.|1176
A. E. Baconsky|Sud|Marea şi muntele vieţuiesc împreună\nŞi iarna fuge de căminul lor.\nFluturii ei albi când se aşază pe magnolii,\nPe eucalipţi, pe arborii de camfor,\nPe liniştiţii palmieri — dispar curând\nAtinşi de-o moarte nevăzută, stranie,\nŞi omizile nu se mai nasc.\nOamenii umblă ameţiţi de lumină\nŞi se-ntorc întotdeuna dintr-o veghe;\nMersul lor e ca un dans al vântului.\nDe la soare învaţă să se urce pe munte în zori\nŞi când sunt osteniţi să se-ascundă în mare.|2660
Ion Minulescu|Multaşteptatei|De când te-aştept!...\nSunt ani...\nŞi anii, ce lungi îţi par când n-ai cu cine\nS-asculţi ciudatele romanţe ce plâng viorile-n surdine...\nŞi violetele apusuri ce triste-ţi par când n-ai cui spune\nCe-nfiorări plutesc în zare\nŞi-n plânsul celor patru strune!...\n\n\nTe-am aşteptat la-ncrucişarea potecilor pe care-alt'dată\nMultaşteptatele amante soseau grăbite să-şi sărute\nAmanţii,\nCe-aşteptau în umbră, tăcuţi ca nişte statui mute...\nŞi câte primăveri, de-a rândul, castanii roşii nu-mi vestiră\nCă nimeni n-a trecut pe-acolo\nŞi-n zare nimeni nu s-arată!...\n\nTe-am aşteptat pe ţărmul mării -\nPe ţărmul nalt ca şi terasa\nCastelului regesc, pe care un prinţ şi-ar aştepta mireasa...\nDar valurile, ştiutoare de soarta celor ce porniră\nSpre ţărmul unde stam de strajă,\nCând le-ntrebai ce ştiu de tine,\nÎmi spuseră c-aştept zadarnic...\nŞi azi viorile-n surdine...\nCe-mi plâng ciudatele romanţe\nMai trist de cum le plânse ieri,\nPar lacrimi picurate-n cupa netălmăcitelor dureri...|3165
Iulia Haşdeu|Nu-ndrăznesc|de m-ai asculta vreodată\naş voi ca să-ţi vorbesc\ntu m-asculţi... cu toate-acestea\nn-am putere să-ndrăznesc\neşti prea bună, eşti prea dulce\nînsă fără voia mea\nca şi-o pasăre pe cracă\ntremur înaintea ta.\n\nam a-ţi spune multe lucruri\nnu pot însă... mă-nfior\ncăci pe buze-ţi văd un zîmbet\nrece, batjocoritor\ngura ta e ca o roză...\ntu în rîs mă vei lua...\nnu-ndrăznesc să ridic ochii\nnu-ndrăznesc-naintea ta.\n\nmersul tău e de regină\nochiu-ţi e impunător\npentru ce te-admir într-una\nînţelegi tu prea uşor.\nde mi-ai fi tu suverană\nşi eu rege de ţi-aş fi\npentru tine aş muri.\n\npoate-s prost! e cu putinţă\nînsă ştiu că te iubesc\ninima-mi e simţitoare\nînsă nu pot să vorbesc\nO ! amoru-mi pentru tine\nsă ţi-l spun de-aş îndrăzni\nn-ai mai rîde ... şi pe-un altul\nniciodată n-ai iubi!|920
George Coşbuc|Patria română|Patria ne-a fost pământul\nUnde ne-au trăit strămoşii,\nCei ce te-au bătut pe tine,\nBaiazide, la Rovine,\nŞi la Neajlov te făcură\nFără dinţi, Sinane,-n gură,\nŞi punând duşmanii-n juguri\nEi au frământat sub pluguri\nSângele Dumbrăvii-Roşii. -\nAsta-i patria română\nUnde-au vitejit strămoşii!\n\nPatria ne e pământul\nCelor ce suntem în viaţă,\nCei ce ne iubim frăţeşte,\nNe dăm mâna româneşte:\nNumai noi cu-acelaşi nume,\nNumai noi români pe lume\nToţi de-aceeaşi soartă data,\nSuspinând cu toţi odată\nŞi-având toţi o bucurie;\nAsta-i patria română\nŞi ea sfânta să ne fie!\n\nPatria ne-o fi pământul\nUnde ne-or trăi nepoţii,\nŞi-ntr-o mândră Românie\nDe-o vrea cerul, în vecie,\nS-or lupta să ne păzească\nLimba, legea românească\nŞi vor face tot mai mare\nTot ce românismul are:\nAsta-i patria cea dragă\nŞi-i dăm patriei române\nInima şi viaţa-ntreagă.|2919
Radu Stanca|De n-ar fi decât visul…|De n-ar fi decât visul și tot ar fi de-ajuns\nSǎ mi te-aducǎ-n minte când mǎ cuprinde dorul\nȊnsǎ mai e și cupa-aceasta unde-ascuns\nṬin trupul tǎu, și sânul, și șoldul, și piciorul…\n\nO iau ȋn mâini și parcǎ, privind-o, ȋmi revii\nZburând numai o clipǎ ușor pe dinainte,\nPe fundul ei cu luciu de ape argintii\nTe vǎd ca-ntr-o oglindǎ-a aducerii aminte.\n\nCând o ciocnesc cu alt vas, ȋn clinchetul stârnit\nSub streșinile casei plouatǎ cu petale,\nṬi-aud, rostogolindu-și vioiul clipocit,\nSonorul râs ce parcǎ-ți spǎrgea ȋn dinți cristale.\n\nIar noaptea, când o umplu cu sângeriul must\nȘi când, aprins la fațǎ de aspra bǎuturǎ,\nPun gura mea pe gura ei roșie și gust,\nSimt ca prin vis pe buze știuta-ți mușcǎturǎ…|1844
Costache Ioanid|Dar sus la Golgota...|E plin de miraje pământul,\nde patimi ce-atrag în noroi,\nMuşcăm din păcat tot mai lacomi\nşi tot mai flamanzi şi mai goi.\n\nDar sus, la Golgota, pe cruce,\ncu pieptul de-o lance străpuns,\nla tainică vremii răscruce,\nne-aşteaptă cu lacrimi Isus.\n\nÎn ritm de stridente orchestre,\nperechile lumii petrec,\ncrezând că-s mai ţări decât moartea,\nspre braţele morţii se-ntrec.\n\nAleargă maşini pe artere.\nRachete zvâcnesc printre nori.\nTresare Selena-n cratere.\nSaturn e cuprins de fiori.\n\nTu, rege al vremurilor noastre,\ntu, om ce străbaţi prin stihii,\ntu ştii să te-nalţi către astre,\ndar taină supremă n-o ştii.\n\nTu nu ştii că sus pe Golgota,\ncu pieptul de-o lance străpuns,\nsub norii ce-ntunecă boltă,\nne-aşteaptă cu lacrimi ISUS.\n\nAMIN|2785
Nichita Stănescu|De-a sufletul|Trupul meu, cu vedenii cu tot, a adormit dimineaţa,\nîntins pe podele.\nRâd şi mă bucur ca un savaot,\nşi plec cât mai repede cu putinţă,\ndând mai întâi colţul cenuşiu al străzii,\nşi-apoi, de-a dreptul prin mijlocul\nbulevardului, fără teamă\n\nc-aş putea fi stâlcit din întâmplare,\nde vreo limuzina oarecare.\nIată şi lucrurile!\nOrice dragoste-a mea\npentru ele,\nînsemnată cu creionul chimic\npe hârtiile ude, caligrafic, cu scrisul rotund,\no flutur în mâna întinsă şi-apoi\no las să se legene, când într-un colţ, când\nîntr-altul, în vânt.\nMa uit în dreapta şi-n stânga,\ncu mine însumi mă uit,\nfolosindu-mă ca o privire.\n\nAscult ce se-aude sus, ce se-aude jos,\nsunt, tot, un timpan armonios.\nTrece-o planetă şi-ntreb cine e, ce e.\nŞi-apoi mă mir că întreb.\nAr trebui eu însumi să fiu întrebare,\nca să m-audă altcineva decât mine.\nVoi, lucruri, sfinxuri mişcătoare, şi tu, iluminare!|3528
Lucian Blaga|Vei plânge mult ori vei zâmbi|"Eu\nnu mă căiesc,\nc-am adunat în suflet şi noroi-\ndar mă gândesc la tine.\nCu gheare de lumină\no dimineaţă-ţi va ucide-odată visul,\ncă sufletul mi-aşa curat,\ncum gândul tău il vrea,\ncum inima iubirii tale-l crede.\nVei plânge mult atunci ori vei ierta?\nVei plânge mult ori vei zâmbi\nde razele acelei dimineţi,\nîn care eu ţi-oi zice fără umbră de căinţă:\n""Nu ştii, ca numa-n lacuri cu noroi în fund cresc nuferi?"""|3404
Vasile Militaru|Focul şi fumul|Focul prefăcea-n rubine vreascurile unui soc,\nSau, ardea ca orice foc,\nLa o margine de drum,\nIar din foc fără-ndoială sau tăgadă, ieşea fum…\n\nFlăcările, potolite, se-mpleteau arzându-şi socul,\nDând căldura mult dorită, celui ce aprinse focul…\nFumul, ca un sul albastru, tot suind spre cer, uşor,\nZise focului din care se-nălţa al său fuior:\n\n— Focule, zadarnic cauţi către cer să-ţi iei avântul,\nSlava e doar pentru mine! Pentru tine e pământul!…\n\n— Fumule, răspuns-a focul, îngâmfarea ta de-acum\nNu mă miră nicidecum,\nDar te-ntreb: de n-ar fi focul, ar mai fi pe lume fum?…\nCa lovitul de-o măciucă, fumul n-a mai zis nimic,\nDar un înţelept păianjen ce torcea pe-un vârf de spic\nFir subţire şi cu spor\nA intrat în vorba lor:\n\n— Focule, nici printre oameni nu e plin de focuri drumul,\nArd puţini cum arde focul, dar sunt mulţi uşori ca fumul…\nCel nevrednic suie-adesea unde locu-i pe drept nu e,\nPrecum fumul, totdeauna mai presus de foc se suie,\nDar eu ştiu că, oricât fumul sus mereu îşi are locul,\nCeiace-ncălzeşte lumea, nu e fumul, ci e focul!|4298
Cincinat Pavelescu|Cadavrul|Cadavrul zace-ntins în pat,\nScăldat de-o tristă atmosferă,\nCăci, fermecat de altă sferă,\nDivinul suflet a zburat.\n\nȘi ce-a fost cuget a-ncetat\nSă mai urzească vreo himeră.\nCadavrul zace-ntins în pat\nScăldat de-o tristă atmosferă.\n\nHidos, verzui, desfigurat,\nDin voluptatea efemeră\nCe-l parfumase ca o seră,\nEl azi nimic n-a mai păstrat...\n\nCadavrul zace-ntins în pat.|309
Victor Eftimiu|Septembrie cu roze|Sunt ultimile roze, Septembrie, — și sunt\nCădelnițări de smirnă îngemănate'n vânt;\nParfumuri potolite se leagănă-n grădină:\nAmurgul toamnei pune miresmelor surdină.\n\nPe fân de-argint albastru cad palidele foi,\nÎncet-încet acopăr grămada de trifoi\nȘi calomfir sălbatec și iarbă colilie\nÎn parcul plin de urne și de melancolie.\n\nSeptembrie cu roze de aur s-a gătit\nCu roze înflorite, ce scad în asfințit,\nCa să renască mâine din ce în ce mai pale\nÎn aurore stinse de perle și opale.\n\nSurâsurile noastre, iubita mea, se fac\nDin ce în ce mai triste pe aburii din lac,\nÎn parcul plin de roze și urne vechi, sculptate,\nDin ce în ce mai pale și mai îndepărtate…\n\nSurâsurile noastre iluminând ușor\nSunt roze-ntârziate pe frunzele ce mor;\nÎn parcul plin odată de largi apoteoze\nSurâsurile noastre sunt ultimile roze…|2110
Alexandru Vlahuţă|Ochi strălucitori|Ochi, strălucitoare stele,\nOchi frumoşi ce-mpodobiţi\nCerul visurilor mele,\nDe ştiţi şi voi să minţiţi,\n\nVoi, icoana-nsufleţită\nA ascunselor simţiri,\nUnde-i vecinic zugrăvită\nTaina omeneştii firi.\n\nDacă sunt amăgitoare\nLacrimile ce vărsaţi\nŞi văpăile-arzătoare\nŞi iubirea ce-arătaţi,\n\nAtunci, amăgiri-s toate...\nZiua-i noapte, noaptea-i zi.\nAtunci... însă nu se poate!\nOchi !... Voi nu puteţi minţi!|196
Demostene Botez|Spleen de duminică|Ce-i fi făcând pe-acolo unde ești?\nPe-aicea plouă liniștit... pustiu...\nCu unghia pe geamul străveziu\nScriu începutul unei vechi povești.\n\nÎn jurul mesei fac călătorii,\nNeobosit, deși-am pornit de-un ceas.\nVreau parcă să ajung unde-ai rămas,\nDeși cu gândul tot te-aștept să vii.\n\nȘi-așa, absent, de mult călătoresc\nPurtând în minte fericirea noastră.\nLa geam, o clipă, ca să-mi răcoresc,\nÎmi razăm fruntea caldă de fereastră.|2827
Nicolae Labiş|Clonț|Toamna asta lunecă\nIarăși pe păduri,\nIarăși se întunecă\nMunți știrbi și suri;\n\nBerzele, încetele,\nAu pornit îi șir.\nÎncâlcit în pletele\nAlbei amintiri.\n\nStau pe unde bucină\nVisul tău când treci,\nȘi adânc mă zdruncină\nClonțul toamnei reci.\n\nUmbra mea își clatină\nLimpedele var;\nVine ca o datină\nNoaptea de coșmar.|3693
Magda Isanos|Fraga|Frageda, inima ni s-a frant.\nPrielnici de-acum ne fie\nzeii cei blanzi din pamant\nsi-ai cerului zei o mie.\n\nCreanga belsugului, necontenit\nscuturata de noi, rodeasca.\nO, ce poveste copilareasca:\ncum ne-am vazut, ne-am iubit.|3429
Cincinat Pavelescu|Târziu, când vei dormi...|Târziu, când vei dormi sub trandafirul\nDin cimitirul\nUnde te vor duce,\nCa să rămâi, un nume pe o cruce,\nS-o veşteji în ochii tăi safirul\nCe-ţi lumina privirea nenţeleasă,\nIubita mea mireasă!\nEu voi fi mort cu mult mai înainte.\nŞi mă-nfior, gândind că n-o să fie\nMăcar un gând, un gând în lumea vie,\nSă spuie iar, cu-a florilor cuvinte\nDin poezii, divina-ţi frumuseţe,\nCăci vai, uitarea neagră o să-ngheţe,\nCând voi dormi în tristul meu sicriu,\nChiar amintirea strofelor ce-ţi scriu!|383
Mircea Demetriade|Pastel alb|Făr' de idei şi făr' de scop, nehotărât,\nUn gol arid, nelocuit, păstrez în mine;\nUn cer murdar, meschin, urât,\nCe-nchide-n nori apusul vis şi-a lui lumine.\n\nŞi orişicând dacă-aş voi, şi orişicând\nNorii să-i sparg, lacrimi şuvoi din ei să cadă,\nZadarnic cerc... gerul vrăşmas tot îngheţând,\nCad fulgi... pustiul prins e de zăpadă.\n\nDecolorat deasupra mea ţi-l port de-acum\nAlbastrul cer ce mi-a zâmbit, copilărie;\nCă astăzi griji, necaz şi ani mă duc pe-un drum\nLipsit cu tot de ideal şi de tărie.\n\nCa iarna alb, deşi timid e-nsufleţit,\nŞi sub zăpezi plin de curaj tiptil se ţine,\nDin ochii tăi ce cu amor m-au aţintit,\nUn ghiocel prevestitor de vremi senine.|1262
Radu Gyr|Rondelul unui pescăruș|Se-nalță, alb, un pescăruș,\nîn verdea liniște marină.\nAsculți și zborul lui suspină,\nca o lăută un-arcuș.\n\nPrivești și-n floare de lumină\nse sparge candidul urcuș.\nSe-nalță, alb, un pescăruș,\nîn verdea liniște marină.\n\nJos, rar, vr-un ciot de rădăcină,\nînfipt în mal ca un țăruș,\nse-ncruntă sau rânjește-n tină.\nÎn verdea liniște marină,\nse-nalță, alb, un pescăruș.|4025
Radu Gyr|Marmură|Scrâșnesc asemeni marmurii severe,\nîmpotrivită asprelor ciopliri.\nCer gingășia dălților subțiri\nsă-mi deie feciorească mlădiere.\n\nCuțitul moale-al dulcii opintiri,\ntăind prin piatră până în artere,\nîl simt ca un sărut și-o adiere,\nsculptându-mă din calde tresăriri.\n\nUnduitoare, galeșă statuie\ncresc și mă-nalț pe bolovanii mei.\nDar când securea vrea să mă supuie\n\ncu izbituri năprasnice în stei,\nîn loc de limpezime care suie\ndin țăndări scapăr crâncene scântei.|3941
Ilarie Voronca|Ce scrumieră noaptea|Ce scrumieră noaptea pentru cenușa pomilor pe creste\nPlecarea aprinde focuri de artificii sub țeastă\nDar unde te întorci fântânile nopții sug aurul potecilor\nȘi botul beznelor răscolește troscotul cerului\nCa huruitoarea leproșilor apropierea întunericului se vestește\nSpaimele te întâmpină la răspântii precum în carnaval măștile,\nPocnește dușumeaua văzduhului\nCa un țignal se întrerupe tăcerea\nLăcustă noaptea țâșnește pe frunza auzului.\n\nTe închipui acar pe căile stelelor\nMiști în pleoapă un macaz și se prăvălesc vagoane luceferii\nCerescul mecanic se tulbură în beteala privirii\nBucla cometelor trece peste fruntea lacului\nȘi pe sticlă răsuflării planetele sună precum măzărichea de gheață\n\nSpală batistele vorbelor în spuma vocilor\nMulțimea se încinge ca o pădure în august\nArma crește o fierbințeală toridă către grinzile cerului\nE o rătăcire prin bâlciuri\nȘi ca liane se împletesc în jurul tău gesturile\nMulțimea clocotește precum vegetațiile la cingătoarea pământului\nÎn gavanoasele nopții se amestecă licorile inimilor\nȘi pe deasupra șovăie, dansatoare pe sârma privirii, luna.|3010
Alexandru Vlahuţă|Treci zi, treci noapte...|"Aceleaşi visuri — te lasă, şi vin iarăşi,\nVieţii triste amăgitori tovarăşi!\nS-acelaşi rob eşti nepăsătoarei soarte —\n""Treci zi, treci noapte, apropie-te moarte.""\n\nÎmpins în zbucium de patimile tale,\nGonind norocul pe-o neştiută cale,\nDe el, de tine, te simţi tot mai departe —\n""Treci zi, treci noapte, apropie-te moarte.""\n\nSpre alte ţărmuri — miraj ce-n veci te minte,\nSpre-o ţintă nouă ce-ţi tremură-nainte,\nZoreşti tot alte talazuri să te poarte...\n""Treci zi, treci noapte, apropie-te moarte."""|2741
Octavian Goga|Mi-a bătut un moș la poartă|Mi-a bătut un moș la poartă,\nBiet țăran cu tundra sură,\nÎl lătrau departe câinii\nCând să-mi vie-n bătătură.\n\nCu sfiala lui senină\nMi-a trecut cucernic pragul,\nCa un sol din altă lume\nZâmbitor pășea moșneagul.\n\nCâte nu ne povestirăm\nStând alăturea la masă?...\nSfânta mea copilărie\nMi-a venit cu el în casă.\n\nRând pe rând îmi înviară\nNăzuințe frânte-n două,\nDe la satul de sub munte\nPână-n luma asta nouă.\n\nMurmura încet în barbă,\nSe trudea să mă-nțeleagă,\nSta pe gânduri dus bătrânul\nCând i-am spus povestea-ntreagă.\n\nMi-a plecat cu ochii umezi\nDe amara-nvățătură:\n- N-o mai spune nimănuia,\nBiet moșneag cu tundra sură!...\n\n(volumul Ne cheamă pământul)|3761
Adrian Păunescu|Din gară în gară|Cea mai urâtă faimă ne omoară\nÎn Europa ultimelor ştiri,\nSuntem români, fugim din gară-n gară,\nDin patria strămoşilor martiri.\nVom pustii de tot această ţară,\nÎn contul unei lente prăbuşiri,\nŞi vom preface-n muzică uşoară\nVechi voievozi cu degete subţiri.\nIar pe aceia care încă ară,\nIar pe acei ce încă fac zidiri,\nÎi vom lăsa în jalea milenară\nŞi-n focul tânguitei lor uniri.\nNoi emigrăm târâş, din gară-n gară,\nLa graniţe bocim ca musafiri\nŞi facem România să tresară,\nCa vagabonzi la ultimele ştiri.\nFurăm şi păcălim cu-o artă rară,\nEuropenii ne şi zic fachiri,\nCă nici nu ştii, în fiecare seară,\nDe la români ce-i bine să admiri.\nOricum, ni-i, câteodată, dor de ţară\nŞi-n lacrimi gust sărat de amintiri\nŞi-apoi murim şi noi, din gară-n gară,\nSărmani români, la ultimele ştiri.|2244
Nichita Stănescu|Menhir|Neobișnuit cu pomii,\nalt câmp magnetic parcurgând,\narzând pe fața mea eonii\nai unui altui gând.\n\nTrag aerul venirii mele\nși soarele, rămas de-atunci,\nîntre cu totul alte stele\npe-orbite, da, mult mai prelungi.\n\nO, tu, ființa mea pătrată,\nsecundă smulsă virginal,\ncortul privirii verzi arată\nsteag mare peste regnul animal\n\nși iarăși ard un pod cu turle\nîntins deasupra unei vremi,\nși-un Ierihon dărâm prin surle\nsă nu-l mai vezi, să nu-l mai temi.\n\nTimp, timp, sunet din șiră\nsmulgând un rece și nocturn\nacord urlat de corzi de liră\ncăzută-n șanțuri jos, din turn.\n\nȘi iarăși ard un pod, și încă\nun pod și încă unul.\nTimp, timp, mandibulă de stâncă\ncu dinți pe care suie fumul.|3591
Mihai Eminescu|Eu nu vorbesc de Dumnezeul de-azi|Eu nu vorbesc de Dumnezeul de-azi -\nAu fost așa de mulți. Vorbesc de unul\nCare de mult nu e - și poate că\nNici nu a fost v[re]odată - dar a putut fi;\nDe-a putut fi - a fost. Căci toți au fost\nUn gând - niciunu-aievea. Dacă cânt\nPe baiadera unuia trecut\nNimeni nu poate-a mi-o ținea rău,\nDe-i înțelept. De nu-i - mi-o ție. Numai\nNu-mi pasă nici atunci de el. Și, cine\nVa vrea, găsi-va-n acest cânt-un adevăr -\nÎnsă înțelepciunea - și aceasta\nE tot ce putem da noi, oamenii,\nCăci adevărul - nu știm dacă-l știm.\nAstfel c-ai putea zice: Fiecare\nTimp are pe-al său - Cine [să] știe\nDe-acel Dumnezeu care pe sânul\nIubitei lui uita de lumea -\nNu era tocmai, prin uitarea lui,\nMai bun decât acel de azi, căruia\nÎi pas-așa de mult de lumea noastră\nÎncât ni vine greu de-a lui amar\nȘi de prorocii ce-i propag gândirea\nȘi ordinea?\n\n[1872-1873]\n\npoezii inedite|3468
Zorica Laţcu|Răpire|Mergeam prin intunerec, undeva.\nFaclie-aveam, gatita dinadins;\nDar iata ca din umbra mi-o a stins\nSi m-a luat de mana Cineva.\nN-am intrebat nimic. Paseam arar\nSi-asa-mi parea cararea de fierbinte,\nCa tainic gandul staruia in minte:\nSa nu-mi atarne haina jos in jar.\nSimteam dogoarea flacarei in jur\nSi ma uimeam ca nu-i vedeam lucirea.\nMergand, stiam ca las in urma firea\nSi-am inceput sa vad, ca printr-un ciur.\nCuvinte, cum nu pot sa prind in voi,\nSimtirea mea, in voi ca sa ramana?\nMergeam prin flacari negre, mana-n mana,\nTopiti in vesnicie, amandoi.\nSi-atat era de dulce acest mers,\nIncat as fi dorit ca niciodata\nSa nu atingem tinta-ndepartata.\nDar bezna-n jur s-a sfasiat, s-a sters.\nN-am cunoscut pe Cel ce ma ducea,\nSi nici n-am vrut. Lumina se marise,\nPaseam prin alb, vecia-ncaruntise\nSi flacara din juru-mi stralucea.\nCu ochii beti de albul mult, catam\nSa vad un chip: o umbra sau o raza.\nCi ochi-mi n-au avut nimic sa vaza,\nDecat lumina alba. Inotam\nIn valuri de lumina, undeva.\nSi n-am stiut ca asta e iubire,\nSa treci din bezna in nemarginire,\nCu mana stransa-n mainile Cuiva.\nCand ne-am oprit, s-a-ntors privirea mea\nSpre Cel ce ma dusese. Si uimita,\nAm cunoscut lumina nesfarsita,\nCa toata, valuri, de la El venea.|4371
Nichita Stănescu|Încercare de somn|Cerc-incerc si tandra moarte,\ntras in scoarte pan-la tample,\nazi nimic nu ma imparte\nazi stiu tot ce-o sa se-ntample\n\nNegru trag peste privire\nsi alung din creer, nodul\nce-mi legase-n amintire\nSudul Doamne, doar cu nordul\n\nDin genunchi rotula dubla\no fac perna pentru tine\noboselii care umbla\nsa adoarma azi pe mine.|1428
Radu Gyr|Cireșule|Cireșule cu frunze tremurânde,\nneprihănit și tânăr voievod,\nsurâzi cu flori, binecuvânți cu rod,\nsfințești cu patrafirul umbrei blânde.\n\nTu schimbi în daruri tot ce-aduni din glod,\nci eu mă-ncheg în desfrânări flămânde,\nsunt numai mârșăvii și numai pânde,\nmă sparg în uri și-n pofte mă slobod.\n\nTu vii și-acum din rai pe huma asta,\npe care-o pângăresc de-a curmeziș,\nși dacă-ți suie-omizile pe casta\n\nlumină a cerescului frunziș,\nvin din osânda mea, cresc din năpasta\ncu care spurc toți îngerii trimiși.|3861
Nicolae Labiş|În zori|Omul cu o casă de copii\nÎși muncește țarina-n tăcere, \nÎnvelit în zvon de ciocârlii, \nÎmbătat de-un vînt cu iz de miere. \n\nI-a murit muierea de un an\nCa în toamnă-o albă nalbă frântă - \nȘi el strigă rar către plăvan\nȘi pășește îndesat și cîntă. \n\nMulte-s rînduielile mai noi! \nEl le rumegă-ntr-o brazdă trasă, \nȘi-ntre-un strigăt galeș către boi \nȘi-ntre pruncii lui rămași acasă. \n\nFața lui e-un monument ciudat, \nRiduri lungi și-adînci - nemișcătoare, \nPeste care saltă cadențat\nFire moi și galbene de soare. \n\nCe furtuni în el ori curcubee\nÎși erup secretele văpăi, \nCînd nervos cămașa își descheie\nȘi pornește răvășit spre văi?|1639
Vasile Militaru|O primăvară nouă...|O primăvară nouă ni-s'a ivit în ţară\nCu raze mângâioase, cu blânde adieri,\nSub care Neamul, harnic, cu plugurile-i ară,\nCu noi nădejdi în suflet, ca florile de meri...\nO primăvară nouă, -începere de Veac,-\nÎntregul Neam să-şi afle durerilor lui leac...\n\nAu îmbrăcat caisii odăjdii de lumină\nŞi liturghii înalţă mireasma lor spre cer...\nAdânc plecat pe brazde, plugarii toţi se'nchină.\nÎn rugăciunea muncii, cu braţele de fier...\nŞi'n fundurile slavii, au cine-mi poate spune\nCă ciocârlia însăşi nu cântă'n rugăciune?...\n\nEu sorb adânc în ochii-mi, -din primăvara verde,-\nIcoana muncii sfinte, -cu oameni şi cu boi,-\nŞi gândul meu fugarnic aleargă şi se pierde\nÎn adâncimea vremii, cu veacuri înapoi...\nŞi văd, ca printr'o ceaţă, în vremile de-atunci,\nCum vieţuiau străbunii cei mari, pe-aceste lunci:\n\nCălcaţi mereu de hoarde, mereu cu ele'n luptă,-\nLăsând ades pe brazde plăvanii cu-al lor plug,-\nBajenărind prin codri, mereu cu faţa suptă,\nCând bietele caminuri se mistuiau sub rug,\nŞi când, întorşi la vetre, cu jalistea pe drum,\nNu mai găseau în sate decât grămezi de scrum...\n\nDin jertfa lor, acuma se'nalţă pacea sfântă,\nSub care grâul verde talazueşte'n vânt,\nŞi plugurile ară, şi ciocarlia cântă,\nŞi iese-atâta pâine şi aur din pământ...\nDin sângele lor, brazda ce-o'ntoarce plugul greu\nÎnalţă răsuflarea-i spre viul Dumnezeu!...\n\nAzi, primăvară nouă ni-s'a ivit în ţară,\nCu raze mângâioase, cu blânde adieri,\nSub care Neamul, harnic, cu plugurile-i ară,\nCu noi nădejdi în suflet, ca florile de meri...\nO primăvară nouă -începere de Veac,-\nÎntregul Neam să-şi afle durerilor lui leac!...|4304
Ion Minulescu|Romanță nordică|În portul blond al unei mări din Nord,\nAu debarcat corsarii bruni din Sud.\nȘi-n portul blond al unei mări din Nord,\nGreoaiele otgoane se aud\nCântând barbar, cântând în dezacord\nCu albatroșii tristului fiord.\n\nÎn portul blond bătrânii mateloți\nPrivesc tăcuți la noii debarcați,\nȘi-n portul blond bătrânii mateloți\nPar niște blonzi copii, înfiorați\nDe cântecele brunilor piloți,\nÎncremeniți cu mâinile pe roți.\n\nArtiști pribegi și oaspeți nepoftiți,\nBătuți de vânt și-adesea de noroc,\nArtiști pribegi și oaspeți nepoftiți,\nCorsarii brunii repetă-același joc,\nȘi-n porturile blonde-abia sosiți,\nPornesc din noi și-n veci netălmăciți.\n\nȘi-n timp ce-albastrul mării uniform\nLe-adoarme-n cânt tristețile de ieri,\nȘi-n timp ce-albastrul mării uniform\nDeșteaptă-n ei eterne primăveri,\nÎn portul blond, ca-ntr-un ghețar enorm,\nAutohtonii tremură... și-adorm!...|3215
Costache Ioanid|Isus, luand povara...|"Isus, luand povara de pacate,\nchema calaii pentru ispasire.\nNu ei veneau din proprie pornire,\nci El dadea porunca pentru toate.\n\n""Veniti, ostasi!"" striga Isus cereste,\n""Veniti, batrani! E ceasul de osanda!""\nSi daca Iuda s-a grabit sa-L vanda,\nIsus i-a poruncit in duh: ""Grabeste!""\n\nEl, Mielul Sfant, doar El dadea porunca.\nSi-mplinitorii se grabeau sa vie.\nEi n-auzeau vreun glas din vesnicie.\nDar ii vedeai cum vin si cum se-arunca.\n\nSi toti loveau, ca un torent in spume,\ncu spini, cu pumni, cu aspre vergi romane,\ncu ironii, cu lacrimi, cu ciocane...\nDar toate, din porunca Lui, anume.\n\nNici lumea rea, nici Tatal Sfant si dulce\nnu L-a silit sa-ndure suferinta.\nCi singur El Si-a osandit fiinta\nsi singur El S-a pironit pe Cruce!\n\nIar noi, acei ce azi urcam privirea\nspre Cel ce-a fost ATOATEVINOVATUL,\nvedem si cat de groaznic e pacatul,\nsi ce nemasurata e iubirea!\n\nAMIN"|2798
Alexandru Vlahuţă|Să plec?|Să plec? Ah, mult e dureros\nSă plec de lângă ea.\nDin sufletu-mi pustiu, noptos,\nSă sting drăguţa-i stea.\n\nCăci o iubesc cum n-am iubit\nFiinţă-n viaţa mea.\nA, traiul meu va fi cernit\nDeparte dus de ea.\n\nŞi când gândesc să plec, îmi pare\nCă văd cum se sfaramă\nŞi munţi, şi stele lucitoare,\nŞi cerul de aramă.\n\nŞi toate cad bucăţi mărunte\nŞi fac în faţa mea\nUn zid înalt, nalt cât un munte,\nCa-n veci să stau cu ea.\n\nO, da, să stau, căci fără ea\nMi s-ar părea că mor,\nSă stau, să-i spun durerea mea\nŞi vecinicul meu dor.|202
Cincinat Pavelescu|Artist|S-a arat, s-a strâns porumbul, vița nu mai are struguri,\nȘi câmpia parcă este o săracă dezbrăcată;\nRarii vișini din grădină au de furcă pânla muguri,\nȘi în locul blândei toamne, iarna dinții și-i arată.\n\nCu picioarele în umbra ce-mprejurul lui se-ntinde,\nDar cu fruntea în lumina soarelui ce piere-n zări,\nUn scaiete-nalt și mândru, orizontul îl cuprinde\nÎntrupând melancolia risipită pe cărări.\n\nPână-n fundul vag al zării se lungește umbra mută,\nȘi în jalea ce-nfășoară cerul sur și câmpul gol,\nVăzând soarele că-n clipa cea din urmă îl salută,\nNu știu pentru ce scaietul mi-apăru ca un simbol.|304
Nichita Stănescu|Stare (II)|În jurul meu mă încolăcesc\nca să nu-mi dau voie spre sferă\naidoma verdelui în jurul frunzii\nobligând-o să fie până şi efemeră.\nMă sfârşesc cu dinţii, de bunăvoie,\nnu mă continui mai departe;\ndincolo de mine e mărul muşcat,\ndincolo de el pământuri deşarte,\ndincolo de pământuri oasele\nmorţilor, dincolo de ele, desigur,\ngheaţa din centru cea mişcătoare\nde concentrice friguri.\nMă ţin atât cât sunt şi nu-mi dau voie\nsă se deschidă în mine nimic\nîn afară de ochi şi de gură,\ncu care m-am obişnuit de mic.\nMă ţin în propriile mele coaste\ncu toate animalele în frâu\nde disperarea întâmplării\ncă un potop s-a prefăcut în râu\nşi s-a pulverizat în păsări căzătoare\ncu umbra tot mereu pe stâlpul\nde care cu un lanţ legat\nşi lătrător îmi este timpul.\nMă ţin cum sunt, neizbucnit,\npedeapsă ispăşind în eră,\ncă m-am gândit, că nu m-am fost gândit,\nsă fiu, să nu fiu şi să fiu o sferă.|1571
Costache Ioanid|Am găsit o floare ruptă|Am găsit o floare ruptă,\nfir de alb mărgăritar\nşi l-am dus la mine-acasă\ncă să-l pun într-un pahar...\n\nMi-am lipit de el obrazul\nîn suspinul de parfum...\nFiricel de floare ruptă,\ncine te-a zvârlit în drum?\n\nAm găsit o floare ruptă,\nfir strivit şi singurel\nŞi am înţeles deodată\ncă şi eu am fost că el.\n\nCă şi eu zăceam în ţină,\nfir de mărgărit răpus,\ndar atunci din calea lumii\nM-a luat cu EL, ISUS!\n\nAm găsit o floare ruptă\nşi-s atât de fericit,\ncă nu-i nici un fir de floare\nneştiut şi negăsit.\n\nNici o floare, nici un suflet,\nnu se pierde pe vreun plai.\nCăci ISUS la toţi aleargă\nşi ne ia cu EL în Răi!\n\nAMIN|2768
A. E. Baconsky|Tu care-ai fost...|Tu, care-ai fost odată, tu, care eşti tu, care\nVei fi — adesea iarna, plecând în taină ochii,\nDuioasă-ntrezări-vei, căzută la picioare,\nUmbra-mi licăritoare ca solzii unei rochii.\nVa fi tăcere-n preajmă — şi dincolo de geam\nNinsoarea de departe venind ca o pădure\nDusă de vânt — şi-al serii hotar ce-l atingem\nDe-atâtea ori cu-aripa, din nou va sta prin sure\nÎnchipuiri, în albul pierit şi întinat...\nAsemeni unui flutur câte-un sărut va trece\nCaligrafiind profilul pe care-l vei fi dat\nUitării. Şi-n oglinda netulburată, rece,\nVor tresări petale dintr-un sălbatec crin\nCe şi-a lăsat amprenta pe sânii tăi odată —\nÎţi vei desface părul şi vei privi cum vin,\nDin negrul lui, răsfrângeri de noapte-ndepărtată\nŞi cum se-ntorc din ceaţă cărările-napoi,\nÎnfăşurând mumia unei iubiri ucise,\nCum viscolul pe stradă, prin arbori-nalţi şi goi,\nDeşteaptă sensul unor imagini, unor vise...\nŞi-mi vei ierta păcatul de-a-mi fi uitat un gest\nÎn gândul tău — sau poate în suflet, o durere\nTrecută-n timp. Din toate va rămânea acest\nDestin al unor veşnic pierdute giuvaere,\nDe nu-ţi aduci aminte nici tu când le-ai purtat.\nUn ochi imens te-absoarbe încet sub pleoapa-i neagră —\nDe-abia te vezi tu însăţi, pe-un orizont uitat,\nPlecând diminuată în timp ca o tanagră.\nCine-ţi atinge pieptul la care-am stat să-ascult\nVântul şi luna? Cine din nou îşi poartă sumbra\nLui salcie? O, poate voi fi plecat de mult...\nSărută-mă-n absenţă şi-n somn. Sărută-mi umbra.|2661
Tudor Arghezi|Ceasul de-apoi|În cer,\nBate ora de bronz şi de fier.\nÎntr-o stea\nBătu ora de catifea.\nOra de pâslă bate\nÎn turla din cetate.\nÎn ora de lână\nSe-aude vremea bătrână\nŞi se sfâşie\nOra de hârtie.\nLângă domnescul epitaf\nBate glasul orei de praf.\n\nAznoapte, soră,\nN-a mai bătut nici-o oră.|4120
Adrian Păunescu|Raport către Mihai Viteazul|Și nu mai sunt în câmpul nostru roade,\nȘi-abia visăm lumina unei pâini,\nCraiova te așteaptă, Voievoade,\nSă-ți dea puterea neamului în mâini.\n\nRomânii cei mai aprigi fac de gardă,\nSpre vindecarea fiecărei răni,\nOctombrie, lumină revanșardă,\nȘi tulburelul spumegă în căni.\n\nViteazule, tu să ne ierți de toate,\nCă zgribuliți intrăm între coperți,\nDar gângăveli, trădare, lașitate\nNu-ți cerem și n-ai dreptul să ne ierți.\n\nȘi parcă n-au trecut, atâția, anii\nȘi e nevoie iar de-un braț bărbat,\nLa fel de greu o duc și azi țăranii\nȘi granițele s-au fragilizat.\n\nLa fel de-amenințat ne e obrazul,\nLa fel de tulburați luăm cuvânt\nCu-acest Raport către Mihai Viteazul,\nDe-al cărui chip, Români nici nu mai sunt.\n\nCu umilință îți trimitem slova,\nDe-aici, din locul fără asfințit,\nȘi ne-nchinăm o dată cu Craiova,\nCă dreaptă fuse pohta ce-ai pohtit.\n\nOltenia, de dragul tău, tresare,\nStrămoșii duși se scoală-acum din somn\nȘi, ca să facem România Mare,\nSă știi, Măria Ta, c-am fi în stare\nSă te mai facem înc-o dată Domn.|4570
Alexandru Macedonski|Acorduri sfărâmate|I.\nCa marea de-năsprită îmi este întristarea;\nNemăsurate-adâncuri conţine tot ca marea,\nŞi n-a pătruns vreodată un ochi în fundul lor!\nAbia, printre furtună, din boltă de nori plină\nLe-a luminat un fulger c-o palidă lumină...\nDar fulgerul a fost trecător!\n\nCorabia Sperantii, de pânze încărcată,\nPrin apele acele n-a tras cu brazda-i lată\nUn drum să strălucească la soare luminat!\nIluzii mincinoase veneau ca samă-nsele;\nCredeam c-o să sosească, dar rămâneam cu ele:\nSpre alte locuri s-a strecurat!\n\nII.\nIzbită-n veci de soartă, bătută de furtună,\nO stâncă-n voia mării se sparge şi răsună:\nEcoul lung vibrează de-o plângere adâncă!\nAh! inima mea este o stâncă-n vijelie\nPe care-o-mpresoară a traiului urgie\nŞi plâng pe sfărâmata stâncă!\n\nDe vârful care încă se ţine pe picioare,\nM-agăţ ca înecatul cu braţe-ncleștătoare,\nIar ochii înc-o dată mi-arunc la orizon,\nSă văd de nu s-arată vreo pânză rătăcită...\nŞi-n van a mea privire, adesea nălucită,\nAleargă pe valul monoton.|106
Mihai Eminescu|Viața mea fu ziuă|Viața mea fu ziuă și ceru-mi un senin,\nSperanța, steaua de-aur mie-mi lucea în sân\nPână ce-ntr-al meu suflet deodat-ai apărut —\n O, îngere căzut!\n\nȘi două stele negre luciră-n negru foc\nPe cerul vieței mele; — iar geniul-noroc\nMă lasă-n lume singur, dispare în abis\n De nour și de vis.\n\nO rază din privire-ți viața mi-a-nnegrit,\nDin sânul meu speranța divină a fugit;\nNorocul și-a stins steaua... De m-ai iubi măcar —\n O, înger de amar!\n\nDar nu!... Din lumea-mi neagră tu zbori în calea ta;\nSub pasul tău pe-arenă de aur vei călca\nCând eu pierdut în noapte-mi nimic nu mai sperez,\n Ci vecinic te visez.|1235
Radu Gyr|Rondelul unui joc|Plângi, dulce, vântule prin lunci,\ncurgi, albă, tu minunea lunii,\ncă alți bunici se fac petunii,\ncă zburdă-n pulbere alți prunci.\n\nCă unii vin și pleacă unii,\nchemați de nu știu ce porunci.\nPlângi, dulce, vântule prin lunci,\ncurgi, albă, tu minunea lumii,\n\nJoc vechi de-a pruncii și străbunii,\nlegând pe mâine de atunci,\ncu-un pod de aur pus genunii...\nCurgi, albă, tu minunea lumii,\nplângi, dulce, vântule prin lunci.|4021
Adrian Păunescu|Mai singură, mai cu mine|Cu cât sunt ei mai lacomi şi mai răi\nŞi mai potrivnici, mai fără ruşine,\nCu-atât îmi e mai drag de ochii tăi,\nCu-atât mai mult mă-ndrăgostesc de tine.\n\nTe simt mai în pericol şi tresar\nDe câte ori aud, plângând, o ușă,\nŞi ies, urlând, din somnul de coşmar,\nDe parcă eşti sub viscol şi cenuşă.\n\nEi mă provoacă la mai mare dor,\nDecât în clipa când îmi eşti femeia,\nEşti singură-mpotriva tuturor\nŞi eu cu tine sunt şi de aceea.\n\nTe vor pândi şi te vor ataca\nŞi vor voi să te omoare, poate,\nDar eu am să te-ascund în sinea mea\nŞi-n osul meu îţi voi zidi cetate.\n\nN-au niciun spor, deşi îmi este greu,\nŞi-n fiecare noapte fac de gardă\nŞi nu ştiu când ieşim din defileu\nŞi când sfârşeşte noaptea revansardă.\n\nDe felul cum te-ai izolat de tot,\nAcolo-ntr-un altar de mânăstire,\nÎmi dă iluminarea să mai pot\nReinventa în contra lor, IUBIRE.\n\nAu pus în jurul tău un fel de zid\nŞi mi-au legat pământu-ntreg de glezne,\nŞi nu mai ştiu cărare să-mi deschid\nŞi să învăţ a renunţa mai lesne.\n\nE-ntr-adevar urât și degradant\nCă nu te pot vedea, precum mi-e vrerea,\nDar nu-mi doresc postura de amant\nŞi nu aştept salvări de nicăierea.\n\nCu cât sunt ei mai lacomi şi mai răi\nŞi mai potrivnici, mai fără ruşine,\nCu-atât îmi e mai drag de ochii tăi,\nCu-atât mai mult mă-ndrăgostesc de tine.|2337
Lucian Blaga|Amurg de toamnă|Din vârf de munţi amurgul suflă\ncu buze roşii\nîn spuza unor nori\nşi-atâta\njăraticul ascuns\nsub valul lor subţire de cenuşă.\n\nO rază\nce vine goană din apus\nşi-adună aripile şi se lasă tremurând\npe-o frunză:\ndar prea e grea povara -\nşi frunza cade.\n\nO, sufletul!\nSă mi-l ascund mai bine-n piept\nşi mai adânc,\nsă nu-l ajungă nici o rază de lumină:\ns-ar prăbuşi.\n\nE toamnă.|3277
Alexandru Philippide|Umblă noaptea|Umblă noaptea cu Hecate\nSpirite neîmpăcate,\nSuflete al căror leș\nZace pe vreun munte pleș,\nSau de-o moarte timpurie\nDoborât în vreo pustie,\nSe usucă și, pe-aproape,\nNu e nimeni să-l îngroape.\nDuhuri care miriade-s\nȘi nu-și află loc în Hades,\nDe prin fundul vechii Grecii\nNoaptea ies ca liliecii,\nCu zeița lor ciudată\nCe-n trei fețe se arată.\nCâte n-ar putea să-ți spună,\nLa răspântii când se-adună!\nDar nu-i chip s-ajungi la ele,\nÎntr-o clipă zboară-n stele,\nȘi în urma lor și-a zânii\nArd comori și urlă câinii.|2726
Marin Sorescu|O, zei!|E noapte târziu,\nTroznește ciudat mobila calului troian\nÎn mijlocul cetății.\nȘi troienii, cuprinși de spaimă,\nSe întreabă:\n\nOare ce nenorocire\nNe mai paște?\nCând troznește fără rost,\nCa o bombă veche, uitată din celălalt război,\nGarderoba calului troian\nÎn mijlocul cetății,\nNu este bine.\n\nO, zei!|2617
Nichita Stănescu|Cântec(5)|Mai am un gând\npentru un fir de iarbă verde,\ncurândul din curând\ncând mă va pierde,\n\nîn răsucire-naltă\nîn care orice stea\ne un burghiu în zidul,\nal cerurilor mele.\n\nPun şeaua peste tei\nşi zic:\nînapoi cât mai iute, haidem\ncătre centrul de foc şi fier\nal pământului.\n\nDii, teiule,\ndii!|1378
Vasile Militaru|Brăduleț, brăduț frumos…|Brăduleț, brăduț frumos,\nVerde'n sus și verde'n jos,\nVara, iarna veșnic stai\nSus pe munte, tânăr crai.\n\nCa și tine-aș vrea să fiu\nDe dureri să nu mai știu,\nCa și tine 'nalt și drept,\nFără pic de dor în piept.\n\nDar mi'i scris, brăduțul meu,\nȘi lăsat de Dumnezeu:\nZiua, noaptea să suspin,\nCa o creangă de arin\n\nCare'i bate vânt și ploi\nFluturaticile foi;\nVara, iarna să tot plâng,\nDorurile să le strâng.\n\nSă le-aștern în vers citeț,\nTânăr, mândru brăduleț,\nSă le-aștern în vers duios,\nBrăduleț, brăduț frumos.|2007
Radu Gyr|Cărăruie, cărăruie|Cărăruie, cărăruie,\ndorule, cărare șuie...\nTot cotind către fântână,\nmergi cu nopțile de mână.\nPrintre lanuri de mohor\nplângi cu Drumul-Robilor,\nși oftezi cu Caru-Mare,\nprintre lanuri de cicoare.\n\nTreci un deal și sări o vale\npeste lacrimile tale.\nCobori văi și urci pieptiș,\nnumai prin mărăciniș,\npeste inimă, pieziș...\n\nBlestemat cine te suie,\ndorule, cărare șuie.|3851
Ion Barbu|Fulgii|Cad fulgii sovaielnici în stoluri fara numar\nDin nevazute urne ei cad pe albul umar\nAl dealurilor prinse de-o crusta argintie.\nOstiri de nori alearga…\n- Ce surda simpatie,\nNori turburi, nori metalici, spre voi întins ma poarta?\nAti prefacut în domuri de-argint natura moarta\nSi-ati pus în peisagiu un nou fior de viata,\nVoi, blocuri mohorîte, convoi de-obscura ceata!…\n\nTot plumbul meu din suflet, o, forme calatoare,\nCa voi sa se topeasca în gînduri de ninsoare,\nCaci, iata, vine vremea cînd — albe, împietrite —\nPe gînd descaleca-vor zapezi neprihanite…\n\nCad fulgii sovaielnici, asa cum în poveste\nCad stropi de piatra scumpa, usor si lenes, peste\nUn stralucit razboinic, cuprins de-o vraje-adînca.\n- Asemenea cîmpiei, sub cerul vînat înca,\nT;inuturi ale mintii, lasati sa va-mpresoare,\nLasati sa cada-ntr-una din neaua altui soare,\nCe vesnic bratul ritmic al timpului arunca…\n\nCad flori de-argint, de spuma pe lunca-n sarbatoare,\nSi vînturi potolite întinsurile-alinta,\nSi fluturi albi s-aduna în pîlcuri orbitoare,\n\n- O, suflete, ca lunca te-mbraca-n hiacinta…|810
Marin Sorescu|Atunci|-Atunci de ce tacerea asta\nAtat de densa, de ingrozitoare?\n-Ba comunicam cu cei de dincolo\nTot timpul\nDar nu mai avem ce sa ne spunem.|2548
Magda Isanos|Logodnă|Logodnicul vine-n amurg,\nvesele pletele-i curg.\nPuneti-mi rochii albastre, flori.\nN-auziti pasii biruitori?\n\nUnde-i inelul scump, daruit?\nLuna nu vrea sa-l zareasca.\nO, ce poveste copilareasca:\ncum ne-am vazut, ne-am iubit.|3437
Alexandru Philippide|Mărturisire|Vreau să-mi aduc aminte acum cât de uşor\nLăsam atâtea clipe dragi să-mi scape\nCând de pe ţărmul vremii zvîrleam nepăsător\nSulfina visului în turburi ape.\n\nCu vântul înserării mă împrieteneam\nSuflând în pânza cerului albastră;\nCorabia lui Sindbad mă aştepta la geam,\nCu pasărea numită Roc, măiastră.\n\nÎn suflet numai vâsle, în cuget numai dor!\nDar nu ştiam în faptul dimineţii\nCă vâslele se sfarmă şi dorurile dor\nCând la zenit e soarele vieţii.\n\nIar mai târziu, când viaţa m-a scuturat din vis\nCum un puternic vânt alungă norii,\nO mână nevăzută în mine a deschis\nCutia cu păcate a Pandorii.\n\nCu duhurile rele luptat-am îndelung\nPân' le-am cuprins în mreji de gânduri clare;\nDeşi supuse, totuşi nu pot să le alung,\nStrigoi ciudaţi cu măşti surîzătoare.\n\nÎn horbote de vorbe călite-n ideal,\nFurtună dinăuntru se încheagă:\nPână se naşte spumă pe coama unui val,\nSe zbuciumă-n adâncuri marea-ntreagă.\n\nDe ce să-ncerc s-astâmpăr cutremurul din fund?\nMai bine alba spumă trecătoare\nS-o-ncremenesc statornic în gerul unui gând:\nZăpadă cu străfulgerări de soare.|2715
Gellu Naum|De câte ori|Sufletul lemnului a oftat\no pasăre s-a culcat într-o altă pasăre\n\nDupă ce s-a spurcat la carne de om fierăstrăul\ntaie salcâmul cerului\nPe baltă între lişiţe şi sârme\ntâmplarul bate cuie în apă\n\no iubita mea cu ochi de bumerang\nde câte ori şuieră trenul\nnoi aşteptăm zăpezile subpământene|2514
Radu Gyr|Rondel despre oameni și flori|Făcui și dalii de azur,\nfăcui și oameni de zăpadă,\nși-un moft de vânt i-a dat grămadă\ncu-n vârf șăgalnic de condur.\n\nO tiflă doar și-a fost să cadă\ntot ce-am crezut din cer să fur.\nFăcui și dalii de azur,\nfăcui și oameni de zăpadă,\n\nDe ce n-avui unelte-n ladă,\nsă-mi tai făpturi din silex dur\nși flori din vârfuri tari de spadă?\nFăcui și dalii de zăpadă,\nfăcui și oameni de azur.|4000
Cincinat Pavelescu|Frumoasa mea...|Frumoasa mea, cu ochii verzi\nCa două mistice smaralde,\nTe duci spre alte ţări mai calde\nMelancolia să ţi-o pierzi.\n\nDar dacă vrei să mă dezmierzi,\nMai fă o dată să mă scalde\nPriviri din ochii tăi cei verzi\nCa două mistice smaralde.\n\nVeni-vor mulţi să-ţi spuie-n versuri\nCă te iubesc, şi cum, şi cât:\nVor spune-o mai frumos ca mine,\nDar nu te vor iubi atât!|341
Leonid Dimov|Vis cu institutoare|Jos, în uriașa bucătărie de internat,\nInstitutoarea mea, tânăra mea institutoare de agat,\nMulatră, cu pielea foșnind de bună,\nM-a chemat din ochi să-mi spună\nSă-ngenunchi, așa cum sunt, scofâlcit și cu chelie,\nSă-mi așeze pe creștet talpa ei liliachie.\nRătăcea miros amețitor peste dușumele —\nSe prăjeau într-o tigaie nesfârșită chiftele —\nȘi era o dimineață posomorâtă și amară\nDin anii de școală primară.\nMi-am văzut atunci obiectele, etatea,\nAm văzut care era realitatea,\nMi-am pus mâinile pe degetele arătătoare\nAle nemuritoarei mele institutoare\nȘi, poate de aceea, poate din alt motiv,\nAm lovit-o-n laringe cu trident milostiv\nȘi-am zburat apoi greoi și vâscos\nPână-n dantelatul orășel de os\nUnde și ieșiseră gazetele de-o centimă\nCu-ntr-o limbă moartă știri despre oribila crimă.\nEram vesel și copilăros\nȘi dansam chiar de bucurie într-o curte din dos:\nTocmai intrase pe portița de piatră\nInstitutoarea mea, tânăra mea institutoare mulatră.|965
Adrian Păunescu|Eu sunt bolnav|Eu sunt bolnav de Dumneavoastră, Ţară,\nEu sunt bolnav de Dumneavoastră, Neam,\nNu e-năuntru hiba, ci afară,\nTrăiam un veac labil, dacă eram.\n\nN-aveţi la dumneavoastră-n farmacie\nMedicamente, boala să-mi luaţi,\nUn singur leac îmi trebuieşte mie,\nSă-i pot vedea pe ceilalţi vindecaţi!\n\nAceastă boală e o boală rară,\nAceastă boală e o boală grea,\nAceastă boală se numeşte Ţară!\nŞi leacul este ea şi numai ea!|2267
Radu Gyr|Oglinda|Am tot rotit o lacomă oglindă,\nsă prind adevăratele contururi\nde forme, chipuri, luturi și azururi\nce perimetrul silnic mi-l colindă.\n\nCernute însă ca prin strâmbe ciururi,\nnumai năluci schiloade se perindă,\ncum doar zăpada stelelor în tindă\nîmi fulguie din arderea de-a pururi...\n\nNu adevărul, pasu-i fantomatic,\nîntunecă oglinda mea fragilă.\nCa Arhimede, — crâncen și sălbatic,\n\nmânii solare-aș strânge în lentilă\nși foc aș da strigoiului lunatic,\nminciunii dulci de care-mi este silă.|3960
Radu Gyr|Stihuri pe-o troiță|Primăvară de tămâie\nrăstignită pe o șiță,\nrai suflat pe lemn, troiță,\ncurcubeu bătut în cuie.\n\nVultur alb deschis să zboare\nși rămas în lemn cu zborul.\nDoina. Doină ridicându-și dorul,\nsă viseze în picioare.\n\nCântec, vrut să plece-n aur,\nprins în lut de o rădăcină.\nTrist arhanghel de lumină\npironit într-un coclaur.\n\nCer captiv, melancolie\nși, alean pe căi răzlețe,\nsingurime de tristețe,\nlângă puț cu luna vie.\n\nLujer-nalt cu aripi frânte\nși luceferi subsuoară,\nmucenic pornit prin țară\nși-nghețat la o răspânte...\n\nFace-m-ar Domnul șindrilă,\nDorul — iconar cu stele —\nsă mă scrie cu vopsele,\ncruce-nfiptă în argilă.\n\nCerul tot să-mi dăruiască\nchipul lung bătut în dungă...\nStea cu suliță să-mpungă\ncoasta mea împărătească.|4059
Alexandru Vlahuţă|M-am regăsit. Ce dor mi-era de mine|M-am regăsit. Ce dor mi-era de mine, \nCopilul visător de altădată!\nMă simt plutind — privirea mea-nsetată\nSe pierde-n orizonturi largi, senine.\n\nDe-acum, ispititori, în van mai cată\nViclenii ochi ... îi ştiu atât de bine!\nO, nu mai tremur când mă uit la tine, \nŞi azi te iert, căci rana-i vindecată.\n\nIar visul tău — ca pânza Penelopii —\nSe ţese ziua, noaptea se destramă ...\nNoian de întuneric ne desparte !\n\nZadarnic zâmbitoare te apropii, \nŞi glasul tău tremurător mă cheamă —\nTot mai străină-mi eşti, tot mai departe ...|194
Leonid Dimov|Cumpărături|Se făcea, îmi amintesc atât de clar\nCă eram într-un mare magazin alimentar\nSaturat de miresme bizantine:\nVanilie, scorţişoară, măsline.\nUn magazin cât o cetate\nDar pierdut în semiobscuritate.\nPâlpîiau din când în când nişte lumini\nDin rafturile cu produşi levantini\nCătre raioanele suplimentare\nCu textile şi lampadare când, dincolo de geamulunsuros,\nTe-am zărit mestecând într-un fel de sos,\nMenit a păstra heringi ori scrumbii\nŞi m-am îndrăgostit de tine cât ai clipi.\n\nAtunci ai zâmbit din pleoape,\nAi apăsat pe nişte supape,\nAi aranjat cutiile cu conserve de ghiborţ,\nŢi-ai scuturat pletele, ţi-ai şters mâinile de şorţ\nŞi ai venit în faţa mea.\n\nErai mică, aveai privirea grea,\nStăteai, desculţă şi trandafirie,\nCa-ntr-o poză din copilărie\nŞi mi-ai spus că deşi trăieşti pentru mine\nPrin odăi, prin tramvaie, prin magazine,\nNu va mai fi ce-a fost niciodată\nCăci toată făptura mea e schimbată\nŞi poate că nici nu mai ţii minte\nVremile fericite de la Aşezăminte\nCum râdeam amândoi deodată\nLa ivirea degetelor de sub plapuma matlasată.\n\nAtunci m-am îndreptat spre manufacturi\nŞi-am început să fac tot felul de cumpărături\nFără alegere, fără rost,\nPentru anotimpurile care-au fost.|932
Ştefan Octavian Iosif|Cântec|Vezi, dragii oaspeți le-au venit\nȘi pomii toți s-au primenit\nDe sărbătoare.\nGrădina-i templu plin de zvon,\nAlbina-i psalt și orice floare -\nUn sfânt amvon.\n\nSub streșini cuiburi vechi\nAscund iar vesele perechi\nDe rândunele.\nȘi cuiburi nouă se clădesc,\nIar eu, furat de-un vis, privesc\nZâmbind la ele.\n\nO, spune-mi, dragă rândunea,\nCe zbori mereu în preajma mea,\nTu știi mai bine :\nO să-mi ajute Dumnezeu\nSă-mi pot alcătui, ca tine,\nUn cuib al meu ?|4091
Adrian Păunescu|Podgoria ilegală|De unde ai, iubito, acest vin\nCe-mi cade în picioare și mă arde?\nDe te iubesc absurd și clandestin,\nÎn umbra maceratelor stindarde?\n\nÎntr-o ulcea de lut nesmălțuit\nTăiat la buze de-o mireasmă pură\nTe-așez și te ciocnesc la infinit\nŞi-apoi te beau ducîndu-te la gură.\n\nNevolnic sînt și iată mă îmbăt\nȘi oasele îmi pleacă în derivă,\nUrmează răsturnare și prăpăd\nȘi-o lume ridicată împotrivă.\n\nDar nu te dau, iubito, îndărăt,\nTu, vin din via mea conspirativă.\n\n(Rezervația de zimbri, 1982)|4564
Mihai Eminescu|Câte nopți eu cugetat-am|Câte nopți eu cugetat-am pân' se-nvăluie gândirea,\nPân' ce visele-i gigantici se uscau în nălucire,\nAdormeam și de-asupra-mi stelele îmblau cuminți,\nLuna strălucea prin crenge ca o pavăză de aur\nȘi prin grâul crescut mare ciripeau puii de graur,\nVântu-ngreunat cu miros trezea-n clopot glas de sfinți.\n\nPăhar nalt îmi părea cerul răsturnat deasupra noastră,\nStelele scâteietoare împleau lumea lui albastră,\nNorii ce plutesc par spuma a lumineai de argint;\nSufletu-mi, arbor de cânturi, cregile și le-convoaie\nDe visări îngreuiate, iar a florilor văpaie,\nCe lucește-n mii de feluri, potolită stă de vânt.\n\nPe o mreajă de lumină roșie ca zorii zilei\nS-a ivit o umbră dulce - față sfântă a copilei,\nEra marmură pălită, ochii mari abia îi lumin'\nȘi pe urmele albe se-nălțau negre aripe\nHaina neagră stralucită lumina a nopții clipe,\nPărul nempletit era prins într-o cunună de spin.\n\n1872|1095
Emil Botta|Din senin|Tristul, sofistul, al meu alter-ego\nbătu la scorbura sihăstriei mele:\nera un Faust cu ochi de uliu, \no voluptate cu ochi de uliu. \n\nJucîndu-ne cu arșice pierdeam\nnopți pe alese, o mie și una. \n- Presimt hoarde cătrănite, invincibile, \napropiindu-se de cetăți. \n\n- Goliat al dezolării, frate, \nlacrimile mi-au răscolit inima. \nTe-oi urma prin anateme\nspre fricile care-ți sînt destinate. \n\n- Nu. Ai mîini prea avide pentru harfele noastre, \nfoame boltită peste azima pământului.\nRămîi în pădure și scrie stihuri, \nlivid făuritor de catastrofe.|572
Adrian Păunescu|Ca un fum de ţigară, sufletul|Am să-ţi spun „bună seara” şi-am să plec undeva,\nUnde nu e nimic, numai scrum, numai zaţ,\nAm să-ţi spun uşurat, am să-ţi spun cu nesaţ,\nCe departe vă simt eu de inima mea.\nUşa-n loc va-ngheţa şi nimic nu va fi,\nCa un fum de ţigară, voi trece în sus,\nUnde stelele sunt, unde oamenii nu-s,\n\nAm să-ţi spun „bună seara”, deşi va fi zi.\n„Nu serviţi o cafea, nu doriţi un fistic?”\nNu doresc decât drumul spre cer, fară voi,\nŞi să nu mă mai trageţi nicicând înapoi.\n„Bună seara pe veci”, cred c-aşa am să zic.\n„Bună seara din nou, bună seara adânc,\nDoamne dragi, domni stimaţi, eu am treabă, eu plec\nŞi pe urmă aici e un fum de mă-nec,\nNu-nţeleg de ce parcă îmi vine să plâng.\nBună seara, am timp doar atât să mă sui\nSpre tavanul ceţos al odăii de danţ,\nUnde-i zgomot de lanţ peste paşi de amanţi,\nBună seara la toţi şi, de fapt, nimănui”.\nDoar atât am rămas, o vuire şi-atât,\nŞi plămânii de-atâta strigare se rup,\nBună seara frumos, bună seara urât,\nCa un fum de ţigară mi-e sufletu-n trup.|2185
Virgil Carianopol|Româncele|Ca temelii în ziduri de cetate\nLuptând cu arma pentru dreptul sfânt\nRomâncele, născând eroi de seamă,\nNe-au dat durată pe acest pământ.\n\nEle-au fost nume de Ştefani şi Ţepeşi,\nDe Mircea, Horea, Tudori şi Mihai\nŞi de atâţi ce sângerară-n vreme\nPentru această inimă de rai.\n\nStatornice-n iubire, când bărbaţii\nDuşi la hotare se băteau aprins.\nArând şi culegând, ele ţinură\nÎn inimi focul dragostei nestins.\n\nVenindu-le copiii-nvinși din lupte\nNu i-au primit, deşi le erau sori,\nCi i-au trimis la oaste: ori să moară,\nOri să se-napoieze-nvingători.\n\nCa şi Carpaţii au stat în neclintire,\nAu sângerat, dar au şi muncit cu rost\nDe-aceea luptă astăzi cu-ndârjire\nSă nu mai fie iarăşi ce a fost...|2133
Iulia Haşdeu|Unei file|Sărmana filă-n care aştern\nA gândului comoară\nNu ştii câte dureri se cern\nCând vin spre tine iară.\n\nCa lumea, rece mă priveşti\nMă vezi surâzătoare\nDar rana cum s-o potoleşti\nCând inima te doare?\n\nSunt rele care nu se scriu\nŞi nu se spun în şoapte,\nÎn ele chinu-i tot mai viu\nŞi sufletul e-o noapte.\n\nPoţi să mă plângi hârtie deci\nCă muta mărturie;\nCe grea amărăciune\nSă râzi, când plânsu-nvie!|926
Magda Isanos|Frumoase-s câmpiile vieții…|Frumoase-s câmpiile vieții,\nfrumoasă primăvara de aur;\nci eu se cuvine să plec înainte\nde-a-ntomna în pădure.\n\nSe cuvine să plec înainte\nde-a vedea miezul zilei,\ncând nu s-au copt încă perii vărateci\nși grâul nu sună.\n\nFrumoase-s câmpiile vieții.\nÎntorc capul să mai văd încă o dată\nceea ce ani în șir am privit;\nceea ce șiruri lungi de ani n-am să mai văd.|1033
Radu Stanca|De ce dai voie vântului|De ce dai voie vântului să umble\nPrin părul tău şi să ţi-l răvăşească?\nE mângâierea lui, făcute-n tumbe,\nMai caldă, mai suavă, mai cerească?\n\nSunt degetele lui fâlfâitoare\nMai meştere în joc, mai fără număr\nCând te cuprind din cap până-n picioare,\nCând îţi dau jos buchetul de pe umăr?\n\nDe ce laşi vântul ca să-şi pună palma\nOriunde vrea şi,-ncolăcindu-ţi sânul,\nPrin fustele subţiri ce zbor de-a valma, \nSă te privească cu-ochi blânzi, bătrânul?\n\nDe ce, când te pândeşte-ascuns prin iarbă\nŞi vrea să-ţi sărute gura-n voie,\n- În timp ce eu tânjesc cu plânsu-n barbă —\nPe el îl laşi ... iar mie, nu-mi dai voie ...|1843
Mihai Eminescu|Asupra operelor nouă a unui autor cunoscut|Pişcată-ţi este mâna ta de streche,\nDe mişti în veci condeiul pe hârtie,\nDureaz-un şir sau fabrică o mie,\nCuvinte nouă-or fi, dar plagă veche.\n\nDac-ai avea de spus ceva ai scrie:\nCa alţi creştini, dar ce-ai de zis, Ureche?\nCu Pantazi fiind în veci păreche,\nTu izvodeşti, cel mult, ce dânsul ştie.\n\nŢi-asamăn capul unei vii paragini,\nŞi vânt şi pleavă sunt a tale scrieri\nDe zei lipsite numeroase pagini.\n\nZadarnic paiul sec al minţii-l trieri\nDrapându-i nula ei cu multe-imagini,\nNimic nu iese dintr-un dram de crieri.|1082
Mihail Săulescu|E secetă|Sunt obosit, și-i cald și trist afară, \nCa-n orice zi de secetă de vară,\nSunt obosit, sunt trist, și nu-nțeleg\nDe ce sunt trist, de ce sunt obosit;\nDin zeci de gânduri nu pot să aleg\nUn gând mai fericit.\n\nSunt obosit, și-i cald și trist afară, \nCa-n orice zi de secetă de vară,\nCe mult ar face-o blândă adiere\nPe strada-nfierbântată\nȘi inimii cum i-ar mai da putere\nAripa unui vis de altădată.\n\nDar visu-i stins și vântul nu adie ;\nDeparte, -n zare, zace-ncătușat\nMi-e sufletul ca un deșert palat\nCe-așteaptă ca stăpânul să-i revie\nDin țara-n care a plecat.\n\nȘi-i cald și trist afară, \nCa-n orice zi de secetă de vară.\n\nÎn van aștept s-adie vântul serii, \nSă plouă, să se-ndoaie\nDe-o liniștită adiere, merii :\nE secetă de ploaie.\n\nÎn van aștept și visul de-altădată,\nIn van palatul poarta și-a deschis :\nStăpânu-i mort în țara depărtată,\nE secetă de vis.|1243
Benjamin Fondane|Piatra-Neamţ|Poate-ai rămas pe bancă să visezi\nîn toamnă\nsufletul frunzelor care-a căzut\ncălcat de ploaie.\nPoate-ai rămas aici, cu umbreluţa\nsă numeri prundul,\nori stropii tari de ploaie, ca atâtea\nciocuri de păsări.\nNici tu nu ştii ce vrei, nici tu nu ştii\nîn toamnă\npoate-ai rămas pe bancă să visezi\nprundul şi ploaia.\nPoate-a crescut neliniştea în tine,\nnici tu nu ştii\nşi ţipă ploaia-n tine, ţipă toamna\nţipă neliniştea.\nCu fruntea-n mâini şi cotul pe genunchi\nnu-ntoarce capul.\nToamna-i în tine ca-ntr-un porumbar\nde ziuă.\nAscultă toamna! nu întoarce capul\nşi nu privi.\nStau lângă tine şi tu nu mă vezi\npe bancă.|266
Adrian Păunescu|Parastas pentru iubirea care a murit|Sa-i facem parastas cum se cuvine\nIubirii noastre care a murit,\nIn apogeul ei nelamurit,\nMai lacrimand, de tine si de mine.\n\nS-o asezam la locul de verdeata,\nIn care se ducea, pe cand traia,\nDin cand in cand, sa trecem pe la ea,\nConsiderand ca inca e in viata.\n\nAici, acum, s-a stins iubirea noastra,\nSi moarta va ramane-n veci de veci,\nTe vad si-acum, parca stiind ca pleci,\nCu mana fluturand la o fereastra.\n\nDar hai sa dam groparilor oferte\nSi sa-l rugam pe D-zeu s-o ierte.|2378
Tudor Arghezi|Cuvinte stricate|Toate\nCuvintele mele sunt întortochete\nȘi s-au îmbătat.\nLe vezi ? Au căzut, s-au sculat\nAu vrut să alerge și să joace,\nDar beția le-a prăvălit încoace.\nNu mai știu ce spun și îs\nBolnave de rîs.\n\nS-au stricat cuvintele mele !\nUmblă prin mocirle cu stele\nDe cositor\nDupă un mărțișor,\nȘi-ar voi să culeagă roade\nFîstîcite și neroade\nDin sălcii nici verzi.\n\nCuvintele să nu mi le mai dezmierzi,\nSă nu le mai spuie agale\nBuzele tale,\nSă nu le mai cînte cumva\nVocea ta\nȘi pe cobză deştele.\n\nHulește-le !|4133
Lucian Blaga|Cetini negre|Cetini negre sună-n urmă,\ndrum mă poartă, chin mă scurmă.\n\nCetini negre sună-n față,\nceasul sîngeră prin ceață.\n\nCetini negre îmi descîntă,\ngeana inimii n-o zvîntă.\n\nCetini negre-n lume zică\nzvonul brumelor ce pică.\n\nCetini negre-n lume spună\nostenita mea furtună.|3305
Cincinat Pavelescu|Cântec|De ce în seara asta clară,\nCe lin se culcă peste văi,\nMai cat o altă primăvară\n În ochii tăi?\n\nPriveşte: cerul cu pământul\nParcă-s legaţi c-un brâu de sânge,\nŞi printre brazi, când trece vântul,\n Plânge!\n\nDeschide-ţi inima de floare\nCând mângâierile-i te-ajung,\nŞi fericirii trecătoare\n Zâmbeşte lung!\n\nAmurgu-n părul tău aruncă\nParcă-nadins umbră mai multă.\nCe doină stinsă moare-n luncă:\n Ascultă!\n\nAş vrea, cum luna se ridică,\nDe m-ai iubi în adevăr,\nSă-ţi prind steluţa care pică\n În păr!|311
Eusebiu Camilar|Întruparea|"Mi-a spus asearã timpul: ""hai odatã!\n Opreste-mã la tine, - sunt o fatã!\n\n Cuprinde-mã puternic! Ca-n brãtarã\n Strângi lumile ce-n Haos se-nãltarã!\n\n Sãrutã-mã adânc, si cu fiorul\n Trecutul sã-l strãbati si viitorul,\n\n Si-o sã-ntelegi de ce s-a smuls vulcanul,\n Si s-a smucit din piatrã uraganul,\n\n De ce pornesc în urma mea torente,\n Se surpã munti, cetãti si monumente; -\n\n O sã-ntelegi de ce-mpietri ca piatra,\n Cu vipera-ntre sâni si Cleopatra!""\n ...\n Turnati-mi vin, mai mult, si înc-o datã!\n Astept sã treacã timpul sau o fatã."|602
Nichita Stănescu|Frig|Stele, constelaţii, universuri,\ncămăşi ale singurătăţii unui Zeu;\nmunte, deal, câmpie, mare,\nsărăcăcioase cămăşi ale cuvântului,\nşi tu cuvântule, blestematule,\ncămaşă a frigului.|1412
Ion Minulescu|Porumbița fără aripi|Eu sunt porumbița cu aripi tăiate,\nSunt pasărea mică ce cântă și minte,\nEu sunt un crivăț rece și-un băltăreț fierbinte\nCe moare-n zori de ziuă și-nvie pe-nnoptate...\n\nȘi așa voi fi cum sunt...\nSunt lacrimă și cânt...\nAh! Ah!...\nTu care vrei să fiu a ta,\nIubește-mă așa!\n\nNu sunt pentru nimeni decât ce vreau eu,\nNu sunt decât noapte de cânt și de beție,\nEu sunt o porumbiță închisă-n colivie\nDin care nu mă fură decât amantul meu.\n\nȘi-așa voi fi cum sunt:\nSunt lacrimă și cânt...\nAh! Ah!...\nTu care vrei să fiu a ta\nIubește-mă așa!\n\nEu sunt porumbița din cărțile sfinte,\nSunt pasărea mică ce-i zice „duhul sfânt”,\nEu sunt ce n-a fost nimeni din câte-au fost și sunt,\nEu sunt un pas în urmă și zece pași-nainte.\n\nȘi-așa voi fi cum sunt:\nSunt lacrimă și cânt...\nAh! Ah!...\nTu care vrei să fiu a ta,\nIubește-mă așa!|3183
Mihai Eminescu|Oricât de mult am suferit|Oricât de mult am suferit\nÎn lunga-nstrăinare,\nPururi în visu-mi te-am zărit\nCu luna, pe valuri de mare.\n\nPe marea tristă te-am cătat\nCu depărtate maluri\nȘi numai tu te-ai arătat\nPe mare, cu luna, din valuri.\n\nTu numai dulce îmi răsai\nȘi blândă-ntotdeuna,\nCu al tău dulce chip bălai\nDin valuri de mare, cu luna.|1195
Lucian Blaga|Amintire|Unde eşti astăzi nu ştiu.\nVulturii treceau prin Dumnezeu deasupra noastră.\nAlunec în amintire, e-aşa de mult de-atunci.\nPe culmile vechi unde soarele iese din pământ\nprivirile tale erau albastre şi-nalte de tot.\nZvon legendar se ridică din brazi.\nOchi atotinţelegător era iezerul sfânt.\nÎn mine se mai vorbeşte şi astăzi despre tine.\nDin gene, ape moarte mi se preling.\nAr trebui să tai iarba,\nar trebui să tai iarba pe unde-ai trecut.\nCu coasa tăgăduirei pe umăr\nîn cea din urmă tristeţe mă-ncing.|3276
Ion Luca Caragiale|Cântec studenţesc|Barometrul se tot lasă —\nVezi numa cum vremuieşte ...\nŞ-apoi ? parcă mie-mi pasă ?\nÎncă un pocal ! — Noroc !\nSă se lase cât pofteşte,\nCă eu nu mă las de loc.\n\nŞi de-i vorba de lăsate,\nApoi lasă-te pe mine !\nSă se lase el cât poate,\nEu tot ştiu că l-am rămas :\nCă, să nu dau de ruşine\nPână-n pimniţă mă las !\n\nLa el consecvenţă nu e,\nCă-z, cum vremea i s-arată,\nCând se lasă, când se suie;\nPe când eu, mă rog frumos,\nDacă m-am lăsat odată,\nSingur nu mă scol de jos!|833
Ion Luca Caragiale|Elegie|Sărac, fără putere\nÎn lume sunt ursit\nPrin valuri de durere\nSă trec necontenit !\n\nAm suflet ... dar suspine\nPrintr-însul trec mereu,\nPrecum trece prin vine\nAl morţei fior greu ;\n\nCăci el dacă iubeşte\nUn dulce nenufar,\nIubirea-i se umbreşte\nDe un dispreţ amar !\n\nÎn van vreau prin iubire\nFerice să mă fac:\nVai ! nu e fericire\nAici pentru sărac ! ...\n\nO zi n-avui senină\nÎn care să trăiesc ;\nViaţa-mi azi declină,\nCa floarea mă pălesc !\n\nDurerea mi-este mare,\nProfund e al meu dor !...\nO ! lacrime amare,\nGrăbiţi! căci voi să mor !...|840
Octavian Goga|Cântecele mele|Eu vă chem din visuri,\nVă cobor din stele,\nVă alint în taină,\nCântecele mele -\nCa-ntr-un cuib, v-adorm în suflet, cântecele mele!\n\nCiripiţi acolo,\nPăsăruici golaşe,\nCiripiţi şi creşteţi\nCa un prunc în faşe -\nPlângeţi şi zâmbiţi la sânu-mi, ca un prunc în faşe.\n\nPe deasupra voastră\nÎmpletesc cunună\nRazele de soare,\nRazele de lună -\nCâte nu vă spun, şirete, razele de lună?\n\nÎntr-o zi vă-nşală\nZările albastre,\nVă despart de mine\nAripile voastre -\nCine-mi poate spune drumul aripilor voastre?\n\nRătăciţi departe,\nPaseri călătoare,\nNu vă ştie cuibul -\nÎl mai ştiţi voi oare?\nPribegind în lumea largă, mă mai ştiţi voi oare?\n\nBate-n streşini ploaia,\nCuibul vechi vă cheamă,\nPărăsit şi singur,\nCuibul se destramă -\nFără ciripitul vostru, cuibul se destramă!|3736
Costache Ioanid|Eu nu sunt mai mult...|Eu nu sunt mai mult decat fulgul de nea.\nUn joc de cristale e trecerea mea.\nSe scutura clipa din timpul deplin,\nSurade si cade si altele vin.\n\nEu nu sunt mai mult ca un fir de parang.\nce coasa il taie si furcile-l strang.\nTarana ramane si uita de el,\nsi alt fir se-nalta si moare la fel.\n\nEu nu sunt mai mult ca o umbra-n abis.\nDar drumul spre stele oricand mi-e deschis.\nEu nu sunt luceafar cu chip marmoreu,\nPe fruntea mea insa e scris Dumnezeu!|2791
Alexandru Macedonski|Rondelul  Ioshiwarei|Prin vitrine aşezate,\nÎn cartierul Ioshiwara,\nVezi păpuşi nenumărate\nCât de lungă este vara.\n\nSunt aproape-asemănate;\nÎn obraji le arde para\nPrin vitrine aşezate.\nÎn cartierul Ioshiwara.\n\nCam la fel sunt vestmântate...\nPoate grea le-ar fi povara,\nDar fiind prea zorzonate\nNu le tulbură ocara,\nPrin vitrine aşezate.\n\nrondel celebru de Alexandru Macedonski din Poema rondelurilor (1927)\n\n Adăugat de către -Radu Dan Alexandru|150
Victor Eftimiu|Ne vom iubi o primăvară|Tu știi că te iubesc. La ce ți-aș spune?\nLa ce-am clădi în Spania castele?\nEu nu-ți făgăduiesc colan de stele\nNici cornul argintatei semilune.\n\nȘi nici nu-ți cer credință pe vecie…\nLa ce-am minți și noi în jurăminte?\nFrumoasa mea, să ne iubim cuminte\nȘi nimeni pe pământ să nu ne știe.\n\nSă ne iubim senini o primăvară…\nCetind povești cu mândre castelane\nCe-adorm în mângâierea de chitară…\n\nCu basme ne vom înflori iubirea,\nDar nu ne vom iubi ca prin romane\nDe vrei să nu ne doară despărțirea…\n\n\nParis, 1910|4317
Anton Pann|Cască ochii la tocmeală, iar nu după ce te-nșeală|"Murind lui Nastratin Hogea măgarul ce îl avea,\nSocoti cum să mai scoată din paguba sa ceva:\nŞi aşa tăind cu el capul măgarului celui mort,\nL-a-nfăşurat pe deasupra binişor cu nişte tort;\nApoi cu acest ghem mare în piaţ' să-l vânză mergând,\nSe duse şi el cu dânsul cu alţi vânzători în rând;\nStând aci, veni îndată un ovrei cumpărător,\nCarele de chilipire era-n piaţ' precupitor;\nÎn vreo câteva cuvinte învoindu-se din preţ,\nÎi zise cumpărătorul (văzându-l prea greuleţ):\n- Dar ce are ghemu-ntr-însul, de vine greu la cântar?\nNastratin Hogea răspunse: - Iaca un cap de măgar!\nDacă-l mai întrebă încă ş-îi răspunse tot la fel,\nSocoti cumpărătorul că îl face prost pe el.\nŞi scoţând îi dete-n mână banii cât i s-a căzut,\nCare Nastratin luându-i, se făcu grab nevăzut.\nPe cumpărătorul însă cugetele nu-l lăsa,\nS-apucă, desfăcu ghemul cum a mers la casa sa,\nŞi abia găsi pe dânsul numai o oca de tort,\nIar celelalte ocale capul măgarului mort.\n""Mai mare daraua\nFu decât ocaua.""\nCe să facă?! Pleacă iute să-l caute necăjit,\nDar Hogea cum luă banii, la casa sa a fugit;\nEl însă tot căutându-l prin piaţ' de a-l mai vedea,\nAbia la o săptămână putu cu el ochi ca să dea,\nŞi puind mâna pe dânsul, judecăţii-n grab l-a dat,\nArătând cu jeluire cum şi ce fel l-a-nşelat.\nFiind dar Nastratin Hogea la judecată adus,\nEl totodată de faţă şi dovezile ş-a pus,\nCum că i-a spus adevărul, că e un cap de măgar,\nCând i-a făcut întrebare de ce e greu la cântar.\nJudecata pe temeiul dovezilor drept dând dar,\nCumpărătorul rămase cu capul cel de măgar."|2744
Lucian Blaga|Ţară|Pe dealuri se-naltă solare\npodgorii albastre şi sonde.\nRâuri spre alte seminţii\nduc slava bucatelor blonde.\n\nŢara şi-a-mpins hotarele\ntoate până în cer.\nPajuri rotesc - minutare în veşnicul ceas -\npeste câmp şi oier.\n\nFluturând în vesminte\nde culoarea sofranului,\nard fetele verii ca steaguri\nîn vântul şi-n râsetul anului.|3395
Alexandru Macedonski|Oh! suflet orb|Oh! suflet orb m-absorbi întruna\nŞi nu mă vezi, nici nu m-auzi,\nRămâi, cu ochii morţi şi cruzi,\nŞi reci, mai reci de cum e luna.\n\nVeghez asupră-ţi totdeauna...\nVisez, vibrez şi nu m-auzi,\nRămâi cu ochii morţi şi cruzi,\nŞi sunt arcuş, — şi nu eşti struna.\n\nŞi reci, mai reci de cum e luna\nSunt ochii tăi şi morţi şi cruzi,\nŞi nu mă vezi, nici nu m-auzi,\nŞi sunt arcuş, — şi nu eşti struna.\n\nIar suflet orb m-absorbi întruna,\nTe simt, te-aud, şi nu m-auzi,\nŞi ochii tăi sunt stinşi — şi cruzi,\nŞi reci, — mai reci de cum e luna.|2673
Nichita Stănescu|Nod 3|Ochii mei nu mai plângeau cu lacrimi\nci cu ochi, -\norbitele mele nășteau întruna ochi, -\nca să mă liniștesc, de-aș putea să mă liniștesc.\n\nAh, am strigat,\nvoi, mâinile mele,\nnu mai plângeți cu mâini!\n\nAh, am strigat,\ntrupul meu, nu mai plânge cu trupuri!\n\nAh, am strigat,\nviața mea, nu mai plânge cu viață!\n\nM-am acoperit \ndar sub lințoliu\nse rostogoleau de-a valma\nochi, mâini, trupuri, viață.|1483
Radu Gyr|Popa Ion Românul din Sâmpetru|Zic unii că ni-i limba într-o rână,\ncu noduri, cum ciomagul de gorun e...\nDar eu dintr-însa scot ca din fântână\ngăleți adânci de basm și rugăciune.\n\nAici, în limba asta proastă foarte,\npe Maica Domnului o chem cu pana\nși printre sfinți o las să umble-n carte,\npe vorbe ca văzduhul și icoana.\n\nMi se zbârlesc ca lupii-n jurul stânii\ncuvintele, când scrie cum se bate\ncu împăratul Por și cu capcăunii\ncel Alissandru, prea vestit în toate...\n\nȘi-mi trece-un duh de flori de căldărușă\nprin pana ce s-apleacă în tăcere,\npunând o înțeleaptă Alghinușă\nsă care pe hârtie stupi cu miere.\n\nMăi, câte știe să mai iște graiul!...\nCă, uite, poți în vorba asta strâmtă\nsă legi pucioasa iadului cu raiul\nși sângele cu dezmierdarea sfântă...|3983
Lucian Blaga|Dar munții - unde-s?|Din strașina curat-a veșniciei\ncad clipele ca picurii de ploaie.\nAscult și sufletul îmi zice:\n\nEu am crescut hrănit de taina lumii\nși drumul meu îl ține soarta-n palme,\nnemărginirea sărutatu-m-a pe frunte\nși-n pieptu-mi larg\ncredința mea o sorb puternică din soare.\n\nDin strașina curat-a veșniciei\ncad clipele ca picurii de ploaie.\nAscult și sufletul se-ntreabă:\n\nDar munții - unde-s? Munții\npe cari să-i mut din cale cu credința mea?\n\nNu-i văd,\nîi vreau, îi strig și - nu-s!|3309
Grigore Alexandrescu|Un osândit la moarte pentru o vină mare|Ruga pe un prieten să facă încercare,\nCa unul ce la curte avea multă putere,\nDe la prinț sau miniştri iertarea lui a cere.\n„A! răspunse acela, nu te pot ajuta,\nPentru că de aş face-o, eu te-aş compromită.”|2998
Marin Sorescu|Prăpastie|Dumnezeu e surd\nŞi când trebuie să-i spun ceva\nÎi scriu pe-o foaie de hârtie.\nAşa se procedează\nCu toţi surzii.\n\nDar mie nu-mi înţelege scrisul\nŞi când îl văd cum se scarpină-n aureolă\nÎn faţa unei conjuncţii,\nMă gândesc că mult mai uşor ar fi\nSă i-o urlu-n ureche.\n\nAsta şi fac,\nDar Dumnezeu dă din cap\nCă nu-nţelege\nŞi-mi face semne să-i scriu pe-o hârtie\nTot ce vreau să-i spun.\n\nPe mine mă apucă disperarea,\nIes în stradă şi opresc trecătorii,\nPunându-le-n faţă hârtia mea,\nScrisă cum am putut mai frumos şi mai citeţ\nCa pentru ochii lui Dumnezeu.\nDar oamenii nu sunt surzi,\nCi numai grăbiţi,\nŞi dându-mi cu mâna hârtia la o parte,\nMă roagă să le spun totul repede\nPrin viu grai.\n\nAtunci mă pomenesc urlând\nCa din fundul unei prăpăstii,\nAşa cum urlă Dumnezeu\nCând îşi face rugăciunea.\n\nŞi de spaimă c-am asurzit şi eu\nUit ce-am vrut să le spun.|2631
Radu Gyr|Cadență|Pe vechi și rupte trepte de orgolii\ncobor din turn, cu ochii nesătui.\nSpumegă evu-n foșnetele lui,\nca un ocean ce-și leagănă atolii.\n\nCu șapte chei în urma mea încui\ntot ce-am lăsat sub petice și molii,\nmici stihuri zgribulite pe fotolii,\nsau lacrimi mari pe harfa nimănui.\n\nAdânc, în piept, sorb noua auroră,\ncu sete beau azurul lumii crud\nși, lacom azi, de fiecare oră,\n\ncu fruntea-n nord, cu brațele spre sud,\nascult inima veacului sonoră\nși pulsul veșniciei îl aud.|3842
Alexandru Macedonski|Cântec|Şi pentru ce n-ar fi permis\nAl vieţii mele tainic vis\nSă-l împlineşti,\nIubindu-te, să mă iubeşti?\nSă mă iubeşti!\n\nFăgăduind, — ziceai că ţii,\nPrin cuget dacă-mi aparţii\nDe ce, — de ce\nN-ai vrea să calci peste orice?\nPeste orice!\n\nDe mă iubeşti, — să te supui,\nO sărutare să depui\nPe fruntea ta,\nŞi morţii-n gropi vor tresălta!\nVor tresălta!\n\nPe buza ta, pe-obrazul tău,\nOh! lasă-mă să fiu călău,\nCălău de flori,\nŞi vor cânta privighetori!\nPrivighetori!\n\nPe ochii tăi şi pe-al tău sân,\nTrecând amorul meu păgân,\nAmorul meu,\nTu poţi să-l faci un semizeu,\nUn semizeu!\n\nNatura este-n haină nouă...\nPriveşte! flori de zarzări plouă...\nSub ele, — noi,\nVom fi la umbră amândoi\nCu amândoi!|119
Leonid Dimov|Teorie|Ce Platon! Ce Timaios! Ce Socrate!\nDestul atenieni! Sunt numărate\nAcele vise ce vor tălmăci\nLugubrul roiului de zi cu zi.\n\nDe unde v-a venit ideea proastă\nCă peștera-i de vreme de năpastă?\nCăci iată idolii trecând mereu\nCătre grădina unui dumnezeu\n\nCe n-a fost, nu e, nu va fi,\nCi-i doar un sâmbure de piatră gri\nUitată parcă-n colț lângă trepiede\nSă-i fie de haram lui Arhimede;\n\nCăci doar prin vis afla-vom de ce este\nLucrat un fir în amurgit de creste,\nIar adevărul, leneșul cuvânt,\nE dus pe unde sidefii de vânt.|961
Alexandru Philippide|Vox In Deserto|Noi, existăm, nu vieţuim. Dar oare\nNu este cel mai preţios secret,\nÎn omeneasca lume-ntâmplătoare,\nSă ne-nvăţăm să vieţuim încet?\nSecretul totuşi îl tăgăduim,\nFebrili din leagăn pân'la ţintirim.\nMaşina s-o lăsăm să se grăbească,\nAceasta-i doar menirea ei firească.\nDar omul? Cu cât graba e mai mare\nCu-atâta viaţă s-a scurtat mai tare.\nPăcat că toate-acestea îşi află un răspuns,\nDacă cumva îşi află, abia când am ajuns\nLa poarta de la care privim în urmă cum\nTrecutul ca un peisaj de scrum\nSe-mprăştie cu ultima suflare,\nCând piere totul, ritm, contur, culoare,\nCând omul, fără ţel şi fără drum,\nTot singur moare.\nSă-l mai împungă oare şi-un ultim, crud regret\nCă n-a ştiut să vieţuiască-ncet?|2729
Nichita Stănescu|Pomule, copacule|Pomule, copacule,\nai inimi cu miile\nşi umbre, cu sutele -\nnu te latră câinele.\n\nÎţi ţii inimile-afară.\nÎmi ţin inima în seară,\ntrupul meu o înconjoară,\n\nPomule, copacule,\nai inimi cu miile\nşi umbre, cu sutele -\nnu te latră câinele.\n\nNumai inima mea - una\nîntruna mi-o latră luna.\n\nPomule, copacule,\nai inimi cu miile\nşi umbre, cu sutele -\nnu te latră câinele.\n\nDar când toamna dă în iarnă,\ninimile ţi se darmă\nde din verde către galben\ncum văzui la domnul carpen.\n\nNumai inima mea neagră\nnecăzută stă şi-ntreagă.|1519
Ion Barbu|Mod|Te smulgi cu zugrăviţii, scris în zid\nLa gama turlelor acelor locuri,\nÎntreci oraşul pietrei, limpezit\nDe roua harului arzând pe blocuri,\n\nO ceasuri verticale, frunţi târzii!\nCer simplu, timpul. Dimensiunea, două;\nIar sufletul impur, în calorii,\nŞi ochiul, unghi şi lumea-aceasta - nouă.\n\n- Înaltă-n vânt te frângi, să mă aştern\nO, iarba mea din toate mai frumoasă.\nNoroasă pata-aceasta de infern!\nDar ceasul - sus; trec valea răcoroasă.|3100
Emil Botta|Fantasmagoria|Stele ascunse in telescop\nintorceti-va-n cer.\nDouazeci de ani astronomul miop\no sa va caute ca pe mioare un oier.\n\nPriviri, la matca va-nturnati\nca ploaia, ca izvoarele.\nOrbul care v-a pierdut, cere sa-i redati\nluna si soarele.\n\nMelci, reintrati in cocioabe,\ncenusa, revino in focuri si-n vetre,\ncopaci, intorceti-va in muguri, in boabe,\nsi voi, oameni, in pietre.|2866
Iulia Haşdeu|Collier|Puneți-- vă din nou, o, dragele mele perle,\nÎntotdeauna să te duci!\nSpiritul meu balansîndu-se la vise moi.\nUrmează-ți conturul genial.\n\nCÎnd mi-am făcut colierul, în curând mîna mea l-a placut,\nPerle în timp ce se rostogolesc, arată ca un plâns;\nAșa că, dă-mi zile, lasă mâna lui Dumnezeu să conducă:\nUneori, clar și vesel, uneori covorașe de durere.\n\nTradusă și adăptată de către-Radu Dan Alexandru|3241
Camil Petrescu|Fragment I|Treci pe lângă mine în această albă zi,\nCa o făptură vie fără umbră, şi\nFără ca nimeni să te poată şti.\n\nCum, ca fierul cenuşiu, să nu mai fie\nCeea ce a fost atât de mult?\nAtâta rece vecinicie\nDupă atâta zbatere şi-atât tumult?\nPoţi să respiri în timp rarefiat, fără răspuns?\nPentru piscurile nefiinţei, pasul ţi-e de ajuns?\n\nDe ce am ales oare\nCerbicia de a vrea totul sau nimic?\nArderea, fără fum şi rest, orbitoare?\nAruncarea-n golul gândului cu ochi închişi?\n\nN-am vrut părelnicul păienjeniş\nSurâsul ca un fir de borangic\nNe-a îngheţat făgăduiala fără soroc.\nO, nebunia de a fi vrut totul sau nimic!\n\nFug de tine, căutându-te în ceas, în loc.\nM-am întors în sala goală a Universităţii vechi\nNecunoscut de pereţi, de băncile perechi,\nCa un gladiator în arena unui amfiteatru\nDeşert.\nÎn capătul pupitrului de lemn inert,\nFata cu părul de-aramă şi-obraji de nufăr\nEra, dar nu era decât stihia unui număr\nAşa cum şi pentru vecinicia cerului, patru\nŞi cu trei fac şapte.\n\nStam, descumpănit între cer şi noapte.|275
Iulia Haşdeu|La acest ziar|Săraca hârtie, unde mă duc.\nCeea ce simt mai bine în mine,\nNu știi durerea pe care îndrăznesc;\nSă-ți încredinţez când vorbesc cu tine.\n\nPentru că și tu mă vezi, ca lumea,\nPartea senină și privirea tristă:\nNu cunoști rana profundă.\nCare încet, încet,e-n inima mea.\n\nSunt rele pe care nu le poți scrie,\nCă nici măcar nu poți spune jos;\nȘi aceștia sunt cei care-l provoacă pe martir.\nȘi că lumea, din păcate! Nu-i i-a.\n\nPoți să te plângi, o,filelor mele de hârtie,\nDoar tăcute încrezătore, de durerea mea,\nPentru că nu este mai crud\nCe să zâmbesc, în timp ce sufocant plîng!\n\nTradusă și adaptată de către-Radu Dan Alexandru|3242
Radu Gyr|Li-tai-pe|Beat de miresme, de pe puntea-naltă\nplecatu-te-ai pe ape ca să tragi\ndin iaz, afară, luna de nădragi\nși după ea te-ai scufundat în baltă.\n\nȘi nuferii au râs că mi te bagi\npână la fund în lumea lor cealaltă.\nDeasupra ta s-a spart apoi învoaltă\namarul clopot alb al lunii dragi.\n\nO, Li-Tai-Pe, ca tine, altădată,\nvisam și eu, cu lacrimi pe obraz,\nsă scot din mlaștini slute luna beată.\n\nȘi nuferii făceau de mine haz,\ncând mă sugea mocirla înstelată,\nprins de nădragii lunii-n câte-un iaz.|3930
Mihai Eminescu|Sonet satiric|Pișcată-ți este mâna ta de streche,\nDe miști în veci condeiul pe hârtie —\nDurează-un șir sau fabrică o mie:\nCuvinte-nouă-or fi, dar blaga veche.\n\nCe are-n gând un om, aceea scrie,\nNimica nou tu n-ai de spus, Ureche,\nCu Pantazi fiind pe veci păreche,\nTu izvodești, cel mult, ce dânsul știe.\n\nȚi-asamăn fruntea unei vii paragini\nȘi vânt și pleavă sunt a tale scrieri,\nDe zei lipsite, vai! a tale pagini.\n\nZadarnic paiul sec al minții-l trieri,\nDrapându-i golul ei cu reci imagini:\nNimic nu iese dintr-un dram de crieri.|1218
Mateiu Ion Caragiale|Prohodul războinicului|Din goană-l săgetară trădat într-o strâmtoare\nŞi-n adâncimi de codri, sub ceru-nnegurat,\nCrunţi vânători de zimbri urlând i-au înălţat\nO schelă uriaşă de prăzi şi de odoare.\n\nŞi trupuri răstignite, şi tigve rânjitoare,\nŞi prunci zdrobiţi, şi roabe cu sânul spintecat\nSe zbat în gheara morţii pe rugu-nsângerat,\nCe-n vârfu-i poartă leşul înţepenit călare.\n\nÎn purpura înfiptă pe zalele-aurite\nCuceritorul pare, urdiilor cernite,\nUn falnic zeu ce cată să se avânte-n nori,\n\nŞi, ne'mpăcaţi în juru-i, cu suliţele-ntinse\nI-arată către zare pletoşii luptători\nCum ard îngenuncheate cetăţile învinse.|3466
Nichita Stănescu|Palatul Vulturului|Nu-mi strica versurile mele, Adame,\ndin creierul meu gingaş\nca o balegă de stea!\nNu-mi stâlci, Ioane, cuvântul\nauzindu-mi-l!\nCuvintele sunt pruncii pe care-i alăptăm\ncu viaţa noastră.\nCuvintelor nu le plac decât gloria,\nsângele şi cuţitul.\nPoeţii sunt taţii care nasc taţi,\nsunt cei care se spintecă\nde dor de muierea cuvântului.\nVăd trei vulturi zburând în aer.\nDar nu-i văd cu ochii,\nci-i văd cu verbele mele.\nNa, pruncule, sânge!\nIa-mă, verbule, şi bea-mi timpul meu scurt!\nCât despre Madonă, te-anunţ că e liniştită.\nIisus a murit printr-o simplă răstignire.\n„Ave Maria, gratia plaena,\nBenedictus fructus ventris tuis\nJesus”.|3629
Nichita Stănescu|Alt haiku|Întunecând întunericul\niată\nporţile luminii.|1321
Marin Sorescu|Rugăciune|"Doamne, creatia a dat inapoi\nCa un cucui al universului.\nDoamne, creatia ta s-a retras in sine\nCu tine cu tot si orbecaim in nestire.\n\nDoamne, da un pumn in bezna,\nSa creasca, Doamne, la loc cucuiul.\nUnicornul, cand ii crestea cornul,\nEra numai durere si cunoastere.\n\nLumea sorbita de hau\nSe pierde in circumvolutii prea destepte.\nDoamne, da-ti Doamne un pumn drept in frunte\nSi mugind ia-o de la-nceput.\nSi mugind ia facerea de la-nceput."""|2635
Nichita Stănescu|Amintiri de când eram de piatră|Ca un răget luminos, în creierul meu\na explodat o celulă ;\nde străinătatea prea nouă\nîn care se află\nrătăcind de la începuturi.\n\nMinţile mi s-au umplut de un miros\nde stea moartă,\nde animale gândite în vis,\nde funingine bolborosind\nroşcata înţepenire a pietrei.\n\nEram atât de rari, —\n(mi s-au părut că aud) —\natât de foarte rari încât\ncu toţii la un loc\nn-am fi putut să umplem unul.\n\nUnul, era departe în viitor\npregătit de împietrirea noastră numai.\n\nAveam nume,\nfiecare alt nume aveam;\ntrebuia să fi murit îndelung\ntrebuia să fi pierit profund\nca numele vreunuia dintre noi\nsă devină cuvânt.|1325
Adrian Păunescu|A nu putea vorbi|La tine-am ajuns prea târziu\nSătul de atâtea cuvinte,\nSunt gata să uit tot ce știu\nNu vreau nici aduceri-aminte.\n\nImagini și sunete cad\nȘi nu le mai pot reproduce,\nCu trupul mă aflu în iad,\nCu sufletul încă pe cruce.\n\nPe scenă vin demoni limbuți,\nAu loc bucurii și răzmeriți,\nDar noi între noi suntem muți\nȘi merit o dramă și meriți.\n\nȘi-aș vrea să-ți vorbesc și observ\nCă însăși tăcerea e-o turlă,\nMă biciuie fiece nerv\nCe vrea să vorbească și urlă.\n\n(Copaci fără pădure, 2006)|4380
Marin Sorescu|Capriciu|În fiecare seară\nstrâng de prin vecini\ntoate scaunele disponibile\nşi le citesc versuri.\n\nScaunele sunt foarte receptive\nla poezie,\ndacă ştii cum să le aşezi.\n\nDe aceea\neu mă emoţionez,\nşi timp de câteva ore\nle povestesc\nce frumos a murit sufletul meu\npeste zi.\n\nÎntâlnirile noastre\nsunt de obicei sobre,\nfără entuziasme de prisos.\n\nÎn orice caz,\nînseamnă că fiecare\nne-am făcut datoria,\nşi putem merge mai departe.|2561
Nicolae Labiş|Pseudo-contemplație|„De ce să scriu, în loc să te privesc,\nSă-mi populez privirile cu tine ?\nFinalul tragic care ți-l ghicesc\nDe pe acum îl simt trăind în mine.\n\nTulburătoare poate, poate rea,\nTreci încâlcită-n șovăiri prin vreme\nAvânt de care-nsuflețirea mea\nȘi trupul meu, și inima, se teme.”|1662
Lucian Blaga|Balada fiului pierdut|Cade din tărie luna\npe pământ sub chip de brumă.\nZvonul stins prin noapte rece\nîl auzi, din moarte, mumă?\n\nLung, pe fusul tău de vrajă\nfirul stelei se mai toarce.\nOare ce-i? - S-aude pasul\nfiului care se-ntoarce?\n\nSau e plopul care-și lasă\nfrunza galbenă deodată?\n(Îl auzi, din moarte, mumă?)\nCade-i lui coroana toată.\n\nFrunze una peste alta\nîn troian - inel s-așază.\nFiul tău cu-ntreg troianul,\naiurind, se-ncoronează.\n\nS-a întors risipitorul.\n(Îl auzi, din moarte, mumă?)\nA sosit și pleacă iarăși.\nUmblă-n brumă ca pe lună.\n\n(1951 - 1957)|3289
Nicolae Labiş|Douăzeci de ani|Am douăzeci de ani și mă exprim\nÎntr-o odaie de hotel, spre seară\nStăm împreună, cei ce ne iubim\nÎnfiorați de iarna de afară,\nDe ce să mint, prietenii mei nu-s,\nDar vuiet la fereastră dă târcoale ...\nÎnchipuirea-mi numai v-a adus\nPrieteni dragi, pe scaunele goale,\nDau un ospăț - am douăzeci de ani.|3699
Adrian Păunescu|Scrisoare lui Eugen Barbu, la reanimare|Imprevizibil ești, de-o viață-ntreagă,\ntot nefăcute ai făcut mereu,\ndar, azi, înlăcrimat, te rog și eu,\nmai protejează-ți inima beteagă.\n\nAstâmpără-te, pân-la urmă, tată,\nnu simți ce front ți s-a deschis în piept?\nFii, cum n-ai fost o viață, înțelept,\nn-ai dreptul la o moarte-anticipată.\n\nTe-așteaptă Preda, dincolo de moarte,\nspre-a deveni și-acolo inamici,\ndar eu te rog să mai rămâi aici,\nsă ne mai dai, din când în când, o carte.\n\nAi mai surzit și ochii te mai lasă,\nmai uiți și amintirile-ți mai cad,\ndar pana ta, muiată-n foc de iad,\nvitriolează încă, bărbătoasă.\n\nNu-ți vinde morții inima, patroane,\nhabar nu ai ce multe sunt în ea,\niar noi nevoie-avem de dumneata,\nca Principe în Gropi cuțaridane.\n\nMai e de scris aici o epopee,\nmai e de demascat un carnaval,\nrepară-ți bine inima-n spital,\nsă vezi pe urmă nemurirea ce e.\n\nȘi sănătos și ros de ipoteze,\nsă mergi, cum ai făcut-o până ieri,\nla sediile-acestei noi Puteri,\nspre-a-i cere iarăși să ne încoieze.\n\nDar, deocamdată, aerul ne doare,\ngândindu-ne la dolii și la popi,\ncât Principele sacrei noastre Gropi\nîși duce viața la reanimare.|4587
Adrian Păunescu|Vis cu Panait Istrate|Am fost o clipă obosit, şi-atunci\nPe drumuri de oraşe şi de sate\nMi s-a părut c-aud cum ne găsesc\nGreşelile lui Panait Istrate.\n\nŞi deveneam cu toţii derbedei,\nMetafora se colora, vulgară,\nŞi pe-un pat de scânduri, de doi bani,\nNe aşezam şi evadam din ţară.\n\nŞi deveneam mari scriitori francezi,\nStiliştii de extracţie română,\nŞi la Brăila ne-ntorceam mascaţi\nCu paşaportul mincinos în mână.\n\nPlecam înnebuniți în Răsărit\nCa să gustăm şi noi o nouă lume,\nŞi deveneam denigratorii ei\nSă nu-i mai ştim de ţeluri şi de nume.\n\nŞi-atunci Fănuş, născut din pasta lui,\nLua întreaga adunare-n spate\nŞi noi pierdeam, răniţi de hazul lor,\nGreşelile lui Panait Istrate.\n\npoezii cenzurate\n\n21/22 august 1988, Ciucea|2481
Tristan Tzara|Cantec vechi|Langa mare am facut cantarea asta\nAscultati sa i-o spuneti daca o s-o intalniti\nE inalta, are ochi buni si linistiti\nSi e blonda cum e iarba ce-a simtit fiorul coasei\nO, te-ai dus, te-ai dus iubito intr-o iarna dupa masa\nSi mi-e inima o floare ofilita\nO hartie - poezie veche si demult mototolita\nSi-aruncata in cutie sau sub masa\nTu ai vrut Marie sa-ti legi o franghie de gat\nFiindca mama ta te-a iubit\nIn haine de Duminica dansul a venit\nSi ti-a sters de pe florile obrazului plansul.\n- Luna e rosie Marie, noaptea cum sa fie - cenusie\nVino cu mine la mosie\nO sa-ti plangi intai durerea toata, nesuparata\nIntr-o odae veche si intunecoasa, intr-o odae linistita si curata.\nUnde sa te poti desbraca in pielea goala\nCa sa dai suferintei desmierdari\nPoate o sa vrei carti cu poezie pentru uitari\nSau papusa cu leagan si ingrijiri de boala.\nO sa ne plimbam in sanie pe campia inzapezita\nSi o sa ma joc cu inima ta de pisica\nPrimavara o sa invitam prieteni la mosie\nSi o sa petrecem in bucurie.|1939
Adrian Păunescu|Mama de pământ|Mamă, te-a cuprins un fel de teamă\nCă-ți sunt toți copiii călători,\nDar e bine, recunoaște, mamă,\nDulce mamă, n-ai de ce să mori.\n\nFiecare e la el acasă,\nTu de dorul lor te perpelești,\nVocea ta, precum un plâns, apasă\nÎn țâțâna casei părintești.\n\nCărți poștale de la fiecare\nȘi, din când în când, de pe aici,\nSemnătura degetului mare\nPe talonul unei pensii mici.\n\nMamă, ți-au crescut încet nepoții\nȘi din nou la noi în curte sunt,\nAu venit mai bucuroși cu toții,\nCu un braț de flori de pe mormânt.\n\nLor pământul tău în ochi le vine,\nDulcea mea, nu trebuia să mori,\nMamă, de ce taci și ce-i cu tine,\nMamă, ai ajuns un braț de flori.\n\nAstăzi, mâine, viața noastră-i gata,\nVă urmăm, așa cum ne certai,\nMamă, nu uita să-i spui lui tata\nCă în târguri, iarăși, se vând cai.\n\nBraț de flori, într-o lumină dreaptă,\nNeamul nostru e de neînfrânt,\nTatăl nostru de pământ așteaptă\nÎn pământ pe mama de pământ.\n\nPe părinții noștri, la un Paște,\nI-a cuprins o nuntă de pământ\nȘi se vor iubi și ne vor naște,\nNe vor face iarăși, din pământ.\n\nBârca, iunie 1994|2341
Alexandru Macedonski|De-aş sti ...|De-aş şti că lacrimile mele\nS-ar preschimba-n mărgăritare, \nDin ele ca să-ţi fac avere, \nLe-aş plânge fără de-ncetare.\nDe-aş şti că sângele din mine\nS-ar preschimba în râu de aur, \nArterele mi le-aş deschide\nSă-ţi fac din ele un tezaur.|123
Alexandru Philippide|Vis şi Căutare|- Nu eşti sătul de colindat prin stele,\nPrin miliardele de ani-lumină\nCât zice-se că-i drumul pân'la ele,\nChiar cu închipuirea cea mai plină\nDe cosmos şi de cosmo-fantezii?\n- Acolo-i ţelul marii poezii.\n- Ce-i marea poezie? Vorbă-n vânt\nCu care ne-amăgim; comod cuvânt\nCu care lesne-acoperi ce nu ştii.\nMai bine să ne-ntoarcem pe pământ\nŞi părăsind călătoria-n vid,\nSă cultivăm grădina lui Candid,\nLăsând închipuirea să măsoare\nIluzia-n continuă mişcare\nA ţelurilor drumurilor lungi,\nLa care să visezi, să nu ajungi…\nŞi poate-aici s-ar întâmpla să fie\nŞi mult râvnita mare poezie\nIspititoare —\nCăci totul este vis şi căutare.|2727
Nicolae Iorga|Regi fugari|Un vânt rău aduce dușmanii pe mare\nCu vrăji iscodite de gânduri barbare.\n\nȘi regele fuge gonit în păduri,\nCătând adăpostul sub goii munți suri.\n\nCând vin să se-așeze străinii stăpâni,\nCe fac oare-n groapă vichingii bătrâni?|1616
Dimitrie Bolintineanu|Ferentarul|"(Fragment dintr-un marș vechi)\nNu e nici mîndria, nu e nici mulțimea,\nCare în batalii încunun oștimea;\nNu e nici noroc.\nCela ce se bate pentru neatîrnare\nAre zece brațe, zece inimi are.\nInime de foc.\n\nRoșiorul mîndru și frumos ca crinul\nCînd pe mal s-arată tremură Vidinul\nLa vederea sa.\nFace de se miră toată arăpimea,\nIeniceri, spahii și arnăuțimea\nȘi-i strigă: ura !\n\nFerentarul, ager și cu lungă chică,\nIntră în oștime fără nici o frică.\nTare ca un leu.\nIute ca săgeata tabăra străbate:\n— ""Ferentar sînt eu !""\n\nAstfel ferentarul știe ca să moară:\nPentru țara dragă, pentru soțioară\nCine n-ar muri?\nUnul ca acela blestemat să fie !\nNimeni să nu-l plîngă, nimeni să nu-l știe\nCînd el va pieri !...\n\nJunele fecioare, tineri luptători,\nPe mormîntul nostru vor culege flori !..."|473
Adrian Păunescu|Seceta|Țipă seceta-n fântână\nși se face foc în apă,\nprin porumbul care crapă,\nvita cade într-o rână.\n\nUrcă stins nisip pe pleoapă,\nplânge-n râu o moarte spână,\ncu morminte se îngână\nbrazda care stă să-nceapă.\n\nPraf de praf abia se ține,\nroua seacă nas și buză,\npeste arșița confuză,\ndoar în strugure e bine,\ndacă nu cumva, prin sine,\nlacrima din ochi acuză.|4589
Vasile Alecsandri|Rodica|Purtând cofiţă cu apă rece\nPe ai săi umeri albi, rotunzori,\nJuna Rodică voioasă trece\nPe lângă junii sămănători.\nEi cu grăbire îi sar în cale,\nZicând: „Rodică, floare de crin,\nÎn plin să-ţi meargă vrerile tale,\nPrecum tu, dragă, ne ieşi cu plin!1\nS-ajungi mireasă, s-ajungi crăiasă!\nCalea să-ţi fie numai cu flori,\nŞi casa casă, şi masa masă,\nŞi sânul leagăn de pruncuşori!”\nCu grâu de aur ei o presoară,\nApoi cofiţa întreagă-o beu.\nCopila râde şi-n cale-i zboară,\nScuturând grâul din părul său.|2000
Panait Cerna|Trei sburătoare|Din larg apus, trei sburătoare\nS-au îndreptat înspre Calvar,\nS-aducă laudă şi dar\nDurerii celei roditoare...\nDar cea dintâi veni-n zadar.\n\nZbura aproape de pământ:\nÎşi căuta ceva de hrană,\nŞi n-avea vreme, nici avânt,\nSă urce până-n vârful sfânt, —\nLa omul fără de prihană.\n\nIar când s-a şters de tot din sbor,\nVeni o ciocârlie-n ora\nGând Crist cerea un ajutor —\nCând duhul morţii da fior\nÎn sufletele tuturora.\n\nUrcă-n văzduh, ca pe o scară,\nŞi smulse cântec din tărie...\nUn imn de blândă primăvară\nÎi alină durerea vie:\nÎi ajută lui Crist să moară...\n\nE pace, ca-n străvechi altare —\nDuiosul, sfântul cântăreţ\nCăzu din slăvi ameţitoare; —\nŞi iată vulturul măreţ,\nScăldat în cald apus de soare,\n\nPorni din culmi, ca o furtună;\nDar şi-a-nfrânat avântul, jos,\nTăind cerc larg şi maiestos —\nFăcând din sborul său cunună\nDeasupra crucii lui Cristos...|3807
Alexandru Macedonski|Rondelul ctitorilor|În zugrăveala-nvechită,\nEl, searbăd; ea, cu ruje-aprinse,\nBiserica de ei clădită\nO țin cu degete întinse.\n\nNăluci din vechiul timp desprinse,\nȘtiu viața lor că e sfârșită\nÎn zugrăveala învechită,\nEl, searbăd; ea, cu ruje-aprinse.\n\nȘi nu-și blesteamă-a lor ursită...\nDar orice candeli când văd stinse,\nȘi sfânta slujbă părăsită,\nEi plâng cu lacrimi neînvinse\nÎn zugrăveala învechită.|2681
Alexandru Philippide|La marginea de noapte a vieţii|La marginea de noapte a vieţii m-am oprit.\nDe multă vreme tot vroiam s-ajung\nLa ţărmurile somnului cel lung 1 Şi iată-mă cu sufletu-nnegrit\nDe pulberea atâtor clipe moarte în care visuri mari s-au oglindit (Acele visuri care dorm departe\nPe funduri de trecut neizbutit).\n\nCe sunet plin dau vorbele străvechi\nRostite-acuma parcă-ntâia oară !\nMă-ntorc din nou la fluviile vechi\nDin care am băut odinioară.\n\nCă melcul-n răsucită lui chilie\nM-ascund în falduri de melancolie,\nCroindu-mi cum îmi place drumul meu.\nCulesul amintirilor începe.\nTrecutul îşi întinde albăstrele lui stepe\nînvăluite-n negura mereu :\nCiudat tărâm de seară şi de toamna\nîn care\nSora\nSomnului e\nDoamna\nŞi vremea e o apă stătătoare.\nDar eu trec mai departe spre vechile izvoare.|2713
Radu Gyr|Cântec de primăvară|Prin somn auzi cum ramuri mari se scoală\nȘi-ți cresc pe umeri ca pe crengi de foc.\nE ceasul când, zvâcnind în noaptea goală,\nmai sus de ramuri, tainele se coc.\nSe-ntind pe lume drumuri de miresme,\nnu pentru pași, ci poate pentru sfinți.\nE ceasul când răsar catapetesme\nla capătul potecilor fierbinți.\nHai! Rupe-ți lanțul! Calcă-n lut parâmii\nȘi inima, să mergem amândoi . . .\nE ceasul când foșnesc în cer salcâmii\nȘi când miroase luna a trifoi.|1745
Anton Pann|Când ceri și nu ți se trece, te-ntorci cu inima rece|Într-o zi viind la Hogea un prieten i-a cerut\nSă-i dea frânghia de rufe, numai pentru un minut;\n- De n-aş avea, Hoge zise, vreo trebuinţă de ea,\nŢ-aş fi zis cu toată voia: poftim, frate, de o ia;\nDar am să întinz pe dânsa, să usuc nişte pospai2\n- Nu-mi spui — acela răspunse — că nu vrei să mi-o dai?\n- Bine vezi tu — Hogea zise — că e vorba cam aci\nŞi mai mult nu e de lipsă să stau a ţi-o tălmăci.|2743
Cincinat Pavelescu|Idilă antică|Pe mal de râu scăldat în soare,\nVisez o horă de naiade\nFermecătoare, zâmbitoare,\nCu frunze verzi în cingătoare!\nŞi ochi de basme şi balade!\nPrin pânza verzilor răchite,\nPândind la şolduri şi la sâni,\nVăd ochi de fauni, ochi păgâni\nŞi mâini şi guri nestăpânite!\nDar faunii din umbră sar\nŞi joc fantastic se încinge…\nŞi ierburile lungi tresar\nCând o naiadă se descinge\nŞi sare-n apa de cleştar…\nŞi vântul bate-n apa clară.\nNisipul pare lac de aur.\nE primăvară, primăvară,\nNatura face să tresară,\nSub voluptatea ei de taur,\nNisipul roşu, lac de aur.|343
Duiliu Zamfirescu|Fluture|Fluture, fluture, fluture,\nAripa vîntul ți-o scuture,\nCraiule tînăr al florilor,\nCrainic al zorilor.\n\nDau pentru clipa-ți ușarnică\nToată viața mea harnică;\nDau pentru leagănul vîntului\nTronul pămîntului.\n\nDu-mă prin lunci, unde soarele\nBînd dimineața izvoarele\nMerge nuntaș, iar tu ginere\nFlorilor tinere.\n\nDoi spînzurați ce prin fetele,\nUnul furîndu-le betele,\nAltul, mai sprințar,vederile,\nDorul și vrerile.\n\nMușcă-te-ar dragostea, fluture.\nFriguri de dor să te scuture:\nPlînge-te-ar roua cu zorile;\nRîde-te-ar florile.|500
Dimitrie Bolintineanu|Cântec|Noaptea cade-ntunecoasă,\nOastea trece la bătaie,\nIar pe stânca aburoasă\nArde luna cea bălaie.\nAi, băieţi, p-acele maluri\nUnde armia s-adună,\nUnde Oltul geme-n valuri\nSă ne batem împreună.\nMândra mea cu faţă albă\nŞi cu buze rumenite\nDete spre această salbă\nŞi paftale aurite,\nDete salbă la domnie\nŞi paftale şi rochiţă.\nÎnsă mie, însă mie\nMi-a dat dulcea ei guriţă.|470
Nichita Stănescu|Acolo|Acolo, la locul acela înalt\nla subţioara aripii păsării migratoare,\neu mi-am făcut biserică şi altar,\nunde fructele cerului, stelele\nse spovedesc de sămânţa lor,\nunde\nochiul meu se spovedeşte de lumina văzută,\nneschimbată în verb —\nacolo unde\nla subţioara aripilor păsărilor migratoare\nm-am cununat cu tot ce moare.|1303
Ștefan Petică|Apune soarele pe dealuri|Apune soarele pe dealuri\nÎn slava purpurei de sânge\nŞi rasunând adânc din valuri\nDoineşte-un glas şi parc-ar plânge;\nDe simți o caldă adiere\nTrecând pe fruntea ta curată\nCa şi o şoaptă care piere\nSub bolta serei înstelata,\nSă ştii că-i ruga mea senină,\nCa visul noptilor de vară,\nCe se înalta-n umbra lină\nÎn ceasul jertfelor de seară.\n\nDe vezi plutind pe blonda rază\nO umbră albă visatoare\nŞi crezi că-i îngerul de pază\nCu aripi lungi ocrotitoare,\nSă nu te-nşeli, căci visu-mi trece\nÎn zborul său primăvăratec,\nŞi-i tot aşa de alb şi rece,\nCând se înalța singuratec.\nSpre marea boltă luminoasă.\nFăcând durerea mai amară\nŞi amintirea mai duioasă\nÎn ceasul jertfelor de seară.\n\nŞi dacă roua clară cade\nFrumoşii ochi adânci de-i scaldă.\nCând treci sub vechile arcade\nÎn parfumata noapte caldă,\nNu-i roua rozelor în floare\nCazută-n nopțile cu lună,\nNici plânsul dulce de izvoare,\nCi e iubirea mea nebună,\nCaci lacrimi mari si tainuite\nCa roua limpede şi rară\nCoboară-ncet şi liniştite\nÎn ceasul jertfelor de seară.|1886
Adrian Păunescu|Ziua de 33 Aprilie|Și vine primăvara ca o boală\nUn fel de ciumă și vărsat de verde,\nCare ne amețește și ne pierde,\nCare ne culcă și apoi ne scoală.\n\nȘi vine primăvara să ne ierte,\nCă, în uitarea noastră infernală,\nDe un mileniu n-am mai fost la școală,\nȘi toate ce le știm ne sunt incerte.\n\nBat bice pe sub coaja de pădure,\nCu muguri obrintiți și muții cântă,\nE primăvara barbarie sfântă,\nO clipă hoții sunt lăsați să fure,\nCâmpul miroase a-nceput de nuntă,\nȘi Dumnezeu ca fumul împrejur e.|4624
Elena Farago|Noiemvrie|În lâncedul soare de-amiază, grădina \nÎși zvânta din brazde noroiul, și cum \nNu-i nimeni să-i cate răcoarea acum, \nDar zborul de cioare îi cată hodină.\nÎn mâlul ce scade vâscos, fumegând, \nMai luptă cu moartea o iarbă, o floare, \nCu frunze cernite-n sinistră coloare \nA negrului muced — ce-ți intră în gând \nMai muced, mai negru decât e în fire.\nSus ciorile negre, jos mucedele flori !\n\nO, unde ești, creangă de-april, să-mi improri \nFerestrele vieții cu verdea-ți lucire\nȘi unde ești, iarbă cu fragedul fir, \nÎn gânduri să-mi intri cu haina ta nouă, \nȘi proaspăt scăldată în bobul de rouă, \nCe-n suflet răsfrânge lumini de safir.|547
Alexandru Vlahuţă|La vatra rece|I\nOblonitu-mi-a fereasta\nGerul, cu-a lui flori de gheață,\nȘi, în toată casa asta,\nEu sunt singura viață.\n\nDac-ar fi un foc în sobă,\nMi-ar părea că suntem doi,\nAș mai stă cu el de vorbă,\nMai uitând cele nevoi;\n\nNe-am pricepe-n noi plânsul,\nEu cenușă, el scântei,\nCâte nu mi-ar spune dânsul\nDin poveștile cu zmei!\n\nAnevoie vremea trece\nCând urâtul greu te-apasă.\nCe ursuză-i vatra rece!\nParc-aș sta c-un mort în casă.\n\nII\nSe aude-n horn nebunul\nViscol, aprig vâjâind,\nȘi din streașini, câte unul,\nCum cad țurțurii plesnind;\n\nSună-n crengile lovite\nUscat zgomot ca de oase,\nȘi vârtejuri repezite\nBat în ușă mânioase.\n\nSe arată-n neguri luna,\nAlbe stelele sclipind;\nȘi de ger s-aud întruna\nÎn pod corzile trosnind.\n\nMi-ar prii, pe-o așa iarnă,\nO-mpietrită amorțire\nÎndelung să mi s-aștearnă\nPeste cuget și simțire.\n\nSă adorm, capul să-mi scutur\nDe povara cugetării…\nCât aș da să văd un flutur\nTăind para lumânării!|2737
Lucian Blaga|Cresc amintirile|Într-un amurg, sunt ani de-atunci, mi-am zgâriat\nstăruitor\nîn scoarța unui arbor numele —\ncu slove mici, stângace și subțiri.\nAzi am văzut din întâmplare\ncum slovele-au crescut din cale-afară uriașe.\nAșa îți tai tu copilo numele\nîn inima-mi supusă\nmărunt, mărunt, ca un ștrengar.\nȘi după ani\nși ani de zile-l vei găsi\ncu slove-adânci și uriașe.|982
Nichita Stănescu|Nod 11|Eram vrăjit și nici nu mai mișcam,\ntoți vulturii stăteau înțepeniți în aer,\niar soarele spărsese cerul.\ncu sunet de lumină și de vaier.\nPe jumătate doar din ea,\ncopilul îl născuse,\nea două capete avea,\ntimpul încremenise\nbătut în palma ta, Iisuse!\nO, eli eli lama sabahtami,\no, eli, eli!\nMi se îngroșase râul\nca o jugulară peste gât,\npe câmpul ăsta nearat, urât,\niar caii se evaporau ușor,\ndeasupra nu era vreun nor,\nmă înzeiam, mă înzeiam,\nnu mai muream, nu mai muream, \nîn brațul meu întins și rece \nca sceptru eu țineam ce nu mai trece, -\nși fix eram, \npiatră eram -\nși nici pământul nu-l roteam\nnu răsăream, nu apuneam, -\nși țara mea era un geam \nprin care nimeni nu privea.\nStam rege fix, de piatră și de stea\nținând oprit cuvântu-n gura mea,\nnecântâtor.\n\nNoduri și semne|1481
Adrian Păunescu|Sat de bătrâni|Ochii mei ce lacrimi calde lasă,\nLa răspântii verzi de foc postum,\nÎn fântâni ce murmură în drum\nCând revăd câmpia de acasă.\n\nTrec bătrâni prin sat și nu le pasă\nCât de singuri au rămas acum\nȘi că osul lor e-aproape scrum\nDacă umbre vin la ei la masă.\n\nTrec bătrâni încolo și încoace,\nPrintr-un sat ce-a fost și-al meu, cândva,\nCocoșați de-atâta vreme rea,\nUmbre-n umbra curților sărace,\n\nDar lumină-n creier mi se face,\nBătrânețea lor e și a mea.\n\n14 iulie 2004\n\n(De mamă și de foaie verde, 2006)|4583
Panait Cerna|Ideal|Luceafărul senin răsare,\nUmplînd de vis văzduh şi mare…\n\nPătruns de focul lui cel blînd,\nUn strop s-aprinse, tremurînd;\nŞi stropul, lacrimă-nstelată,\nVorbi spre steaua depărtată:\n\n„Aş vrea să mă înalţ la tine,\nDar lumea ta e sus, prea sus,\nŞi-n noaptea undelor haine\nRămîn cu dorul meu, nespus.\n\nŞi totuşi, simt cum mă străbate\nO rază din puterea-ţi lină -\nGreu luptă valurile toate\nSă-mi stingă visul de lumină,\n\nDar cad, se farmă, istovite\nDe furtunatecul lor joc,\nŞi-n fundul mării liniştite\nEu reapar senin în loc.\n\nEu sunt un vis, dar teamă nu mi-i\nDe vînt, de unda răzvrătită,\nCît timp te văd deasupra lumii\nLucind eternă, liniştită…\n\nDar, cum te pierzi întunecată,\nApune-trist a mea scînteie, -\nCu raza ta mă nasc deodată,\nCu dînsa viaţa-mi se încheie”.\n\n…O, steaua mea, alungă norii,\nSă-ţi sorb clipirile senine,\nSă trec prin furia vîltorii,\nCu ochii ţintă către tine!|1710
Duiliu Zamfirescu|Preludiu|În fund de peşteri, picură de veacuri\nTăcute lacrămi, ce mereu se mână\nSpre albele misterioase lacuri,\nŞi din adâncul lor răsar fântână.\n\nFântâna rece gâlgâie din stâncă\nŞi răspândeşte unde de răcoare:\nPădurei verzi dă vocea ei adâncă,\nCâmpiei triste sălcii plângătoare.\n\nAşa în suflet picură cu-ncetul\nViaţa, ceasuri de melancolie:\nFântână clară, murmură poetul\nO, de demult uitată poezie.|515
Benjamin Fondane|Cântece simple: Mărior|Din nou ne cheamă iarna la sobă, să vorbim. \nCiori au bătut văzduhul ca nişte cuie şi-mi \nplace-n urechi tăcerea cum scârţâie... Pesemne, \niar au pornit, în uliţi, căruţele cu lemne. \nAmurg. De-ar bate-n uşă deodată, cineva, \ndesigur că i-aş spune: intră! şi ai intra. \nTăcerea-n noi şi-n seara căzută-ntre covoare, \nar fierbe ca un cântec călduţ, de samovare. \nN-ai întreba nimica şi-ai aştepta răspuns — \nŢi-aş spune: o lumină din mine s-a ascuns. \nVrei să ţi-i pun la sobă pantofii de mătasă ? \nŢi-aş spune: ai picioare ca iepuri mici de casă; \nşi vorbele-ar rămâne limpezi şi grele-n noi, \nca ciorile surprinse de moarte într-un sloi.\nŞi mi-ar fi poate frică să nu ghicesc ce-nseamnă\nfăptura ta, împinsă aicea dintr-o toamnă,\ncu capu-n mâni visată, deştept, de-atâtea ori!...\n — Am bănuit că-i iarnă afară după ciori,\nşi-aş fi voit să-l dărui cuiva, ca să-l ascunză, \nsufletul, cât o umbră crescută sub o frunză.|248
Nichita Stănescu|Spunându-ți un cuvânt|Spunându-ți un cuvânt\nte îmbrățisez mai mult decât cu brațele\nPăserile sălbatice au fugit speriate\ndin tacerea pietrei de munte\nLama lunii le-a taiat de pene.\nDeodată a-nceput sa ninga, iubito,\ncu fulgi negri și verzi.\nȘtiu că pleci,\ntac,\nși creierul meu îndragostit\nluna plină va fi peste tine\nși te va taia de pene\nsi va ninge deodată\ncu fulgi negri si verzi|1567
Adrian Păunescu|Să fie sâmbătă la prânz|Să fie sâmbătă la prânz\nCu un bagaj cât mai uşor\nCând pe pământ sunt nunţi\nS-o luăm spre munţi\nDe care ni-i atât de dor\nVa fi şi noapte mai târziu\nŞi vor veni şi zori de zi\nDar prin păduri adânci\nPână atunci\nNe vom urî, ne vom iubi\nDuminica s-a desfiinţat\nTu eşti lumina unui plâns\nŞi pentru veci aş vrea\nIubirea mea\nSă fie sâmbătă la prânz\nS-aprindem foc din lemne verzi\nSă hohotim ca doi nebuni\nŞi să uităm şi noi\nDrumu'-napoi\nSă nici nu se mai facă luni|2417
Traian Demetrescu|Copii|E un copil! E o copilă!\nSunt amândoi copii!...\nIubirea lor e o idilă,\nCum sunt prin poezii...\n\nFurişi se întâlnesc adese,\nŞi el îi recitează\nSonete din Musset culese;\nEa tace şi oftează...\n\nEl cu o vorbă mintea-i fură\nŞi-o farmecă, şiretul!\nDar se loveşte peste gură\nCă i-a şoptit secretul...\n\nCu şoapte calde şi timide\nIubirea lor şi-o-ngână,\nIar întâlnirea lor se-nchide\nC-o strângere de mână.\n\nSe hotărăsc în ziua-a două\nSă se revadă iarăşi...\nIubirea lor e vecinic nouă,\nDeşi sunt vechi tovarăşi.\n\nŞi setea patimei aprinsă,\nDin ochi li se revarsă:\nEa pleacă de durere-nvinsă,\nEl, cu simţirea arsă!\n\nIubirea lor e o idilă,\nCum sunt prin poezii:\nEl un copil! Ea o copilă!\nSunt amândoi copii!|1908
Costache Ioanid|Există Dumnezeu|Nu, nu suntem un vis, o intimplare,\nun lut de sine insusi framintat.\nCi ne-a zidit o Forta creatoare,\no-Ntelepciune fara de hotare.\nExista Dumnezeu cu-adevarat!\nNu, nu suntem jivine-ntunecate,\ngonite de un bici ne 'nduplecat.\nCi noi avem un duh si-o libertate\nSi-o inima ce pentru ceruri bate.\nExista Dumnezeu cu-adevarat!\nN-ar fi simtit in veci de veci tarina\nSurisul unui crin imaculat,\nde n-ar fi-ntins Atotstapinul mina\nsa umple-n noi de simtamint fintina-\nExista Dumnezeu cu-adevarat!\nAvem cu noi Scriptura ca dovada,\navem minuni si semne ne 'ncetat.\nIar cine vrea pe Dumnezeu sa-L vada\nsa stea In fata Lui pe baricada!\nExista Dumnezeu cu-adevarat!\nNu-i calea noastra vesnic insorita,\nnu-i viata totdeauna un palat.\nDar o traim, caci merita traiti,\ncind, peste lumea asta marginita,\nExista Dumnezeu cu-adevarat!\nNu, nu suntem neant! Ce fericire!\nSupremul adevar s-a revelat.\nIsus e-n noi, lumini si iubire.\nIar moartea e un sbor spre nemurire.\nExista Dumnezeu! Ce minunat!|2792
Tudor Arghezi|Doi frumoși|Pe-o foaie de izmă-ngustă\nSe oprește o lăcustă.\nCe frumoasă-i, fa, Marie !\n\nN-are nici ea pălărie\nȘi, strînsă-n fotele ei,\nFără tocuri și cercei\nCu bondiţa-n subsuori\nȘi cu talpa goală-n flori\nN-a fost, cînd era mireasă,\nNici Crăiasa mai frumoasă.\n\nÎnsă e și-un brotăcel\nȘi nu luai seama la el.\nOchii lui în ochii ei\nLicăresc și dau scîntei.\nSufletele amîndouă\nTremurînd de-o spaimă nouă,\nȘi fiecare se strînge\nCelălalt c-o să-l mănînce.\n\nVai de păcatele lor,\nNu a fost nici-un omor,\nAu sărit care-ntr-o parte\nȘi s-au dus în cîrji departe.\n\nAdevărul se cunoaște :\nDînsa nu mănîncă broaște.\nAr putea măcar să guste\nDînsul, gingașul, lăcuste ?|4143
Alexandru Vlahuţă|A mele visuri ...|A mele visuri risipite,\nCe-mi umplu inima de jale,\nLe vad în frunzele pălite\nŞi-n pustiirea de pe vale.\n\nDe-a pururi sta-vor troienite,\nSub vremea ce s-aşterne-n pale,\nA mele visuri risipite,\nCe-mi umplu inima de jale !\n\nCopac, când zile fericite\nÎţi vor întoarce iar din cale\nPodoaba ramurilor tale,\nÎn noapte-or sta mai adâncite\nA mele visuri risipite!|177
Elena Farago|Era o fântână|Pe-o lungă şi aspră şi stearpă şosea,\nCa toate şoselele lumii.\nPe-o lungă şi aspră şi stearpă şosea,\nEra o fântână cu ciutura grea.\nCăci apa-şi clădise, trecând peste ea,\nÎn straturi, pojghiţele humii.\n\nEra o fântână cu cumpăna grea,\nCa toate fântânile vieţii.\nEra o fântână cu cumpăna grea,\nCu apa sălcie şi caldă şi rea.\nDar furca cu braţele-ntinse pândea,\nMomind de departe drumeţii.\n\nZoreau însetaţii s-ajungă să bea,\nCa toţi însetaţii din viaţă.\nTrăgeau cu putere de cumpăna grea\nDar apa sălcie şi caldă-i gonea.\nŞi-ades câte unul mai tânăr pleca\nCu lacrimi de ciudă pe faţă.\n\nŞi-ades câte unul mai vârstnic râdea\nCa toţi ce-o cunosc: APA VIEŢII.\nEra o fântână cu cumpăna grea,\nCu apa sălcie şi caldă şi rea.\nDar furca cu braţele-ntinse pândea,\nMomind de departe drumeţii.|537
Ilarie Voronca|Elegie|Era o ploaie al cărei țipăt ne pătrundea dureros\nca miorlăitul pisicilor noaptea pe acoperiș.\nFiecare picătură fărâma departe un luminiș,\nși sufletul ne rămânea zid de toamnă aplecat și ros.\n\nSimțeam sfârșindu-se în noi o tinerețe chinuită.\nAmintiri din copilăria tristă veneau ca niște țipete adânci și grave.\nVedeam viața: o fereastră cernită,\nși glasul tău: privirea unei păsărici bolnave.\n\nApoi nedeslușite mâhniri s-au prăbușit,\nca niște punți șubrede în noi.\nBuzele tale zdrobeau, cu picăturile de ploaie, luminișuri,\nși deznădejdea a izbucnit în pieptul nostru: apăsător puroi.\n\nAșa — ca două tristeți — am mers prin parcul ud.\nPomii plângeau și ei viața rătăcită și amară...\nȘi-acum, încă, departe de tine, poete, aud\nelegia pe care sufletele noastre și-au spus-o,\nacolo în liniște, în ploaie și în seară.|3022
George Topîrceanu|Lacul|În grămezi greoaie, norii\nDintr-o parte străbătură\nŞi de chipul lor pătrunsă,\nFaţa lacului e sură.\n\nLângă apă, singuratic,\nPlopul trist, fără veşmânt,\nJeluindu-şi frunza moartă\nSe îndoaie după vânt.\n\nPleacă unde după unde\nŞi mişcarea lor domoală\nColo-n trestie pătrunde,\nLegănând o luntre goală...\n\nMult aş vrea în feeria\nUnei nopţi de mai, senine,\nSă plutesc pe apa-ţi clară,\nCu iubita lângă mine,\n\nŞi a undelor poveste\nNesfârşită, s-o ascult...\nDar aşa, cum eşti acuma,\nLacule, îmi placi mai mult!|717
Tudor Arghezi|Distih|Te-ai luptat să fie viața tuturora mai frumoasă\nȘi te sîngeri, însă vieții prea puțin de viață-i pasă.\n\nApril 1965|4138
Adrian Păunescu|Haine vechi|Rămân prin casă nişte haine vechi,\nUn fel de moştenire părintească,\nŞi umbre ale tragicei perechi,\nCă posesorii nu mai vor să crească.\n\nPărinţii-ajung din ce în ce mai mici,\nÎi părăseşte calcaru-n derivă\nŞi, dintr-odată, nu mai sunt aici\nŞi hotărârea e definitivă.\n\nPaltonul mamei nu mai are rost.\nÎncap în el, aproape, două mame,\nŞi-acel voal, ce potrivit i-a fost,\nÎncepe, dărâmat, să se destrame.\n\nCât despre tata, ce să vă mai spun.\nCostumele absenţa i-o îmbracă.\nParc-a suflat un croitor nebun\nÎn toată garderoba lui săracă.\n\nImaginea pantofilor bătrâni\nE un maidan, vociferând prin casă,\nŞi parcă-i poartă-n boturi nişte câini\nCe-i duc din loc în loc şi-apoi îi lasă.\n\nCravatele se despletesc fuior\nŞi o deshidratare le străbate,\nUn ştreang secret conspiră-n firul lor\nŞi bat ca nişte steaguri demodate.\n\nPărinţi bătrâni, de nu cumva şi morţi!\nŞi, brusc, achizitorul marii taine\nOprit în faţa fiecărei porţi\nVrea haine vechi şi vrea părinţi în haine.|2282
Radu Stanca|Zic şi eu...|Ce multe versuri, ah! ce multe versuri\nŞi totuşi ce puţină poezie!\nUnde te uiţi podoabe, panglici, dresuri,\nNicio revoltă, nicio bucurie.\nO secetă imensă peste toate.\nEmoţii false, măşti şi platitudini.\nPoetu-şi face locul dând din coate\nŞi-n templu poze ia, nu atitudini.\n…\nUnde sunt timpii când feream urechea\nDe ritmuri încâlcite şi vulgare,\nCând şlefuiam imaginea, străvechea,\nCu noi oglinzi albastre, sublunare?\nPe-atuncea poezia, în fiinţă\nŞoptită tainic, ca o rugăciune,\nEra o profesiune de credinţă.\nAstăzi credinţa e o profesiune.|1872
Ion Barbu|Lava|Te-nnăbușai în pâcla încinsei atmosfere,\nO! tu, noian de lavă ce-aveai să fii pământul;\nFăptura nu sunase din trâmbiți de cratere,\nNu fulgerase încă, în noaptea ta, cuvântul...\n\nCe surdă clocotire, ce-nceată așteptare\nSub aburii roșiateci, sub aburii de fier,\nCând înspre noi tărâmuri vroiai o revărsare,\nCând, oprimat de umbră, tu presimțeai un cer!\n\nDar se desprinse vălul, și-o boltă-ndepărtată\nDin zâmbetu-i albastru desfășură spre tine;\nO clipă-a fost... și totuși, sclipirea ei curată\nTe-a înfrățit de-a pururi cu sferele senine.\n\nDe-atunci, spre-o altă lume fluida-ți formă tinde...\nCu slava-ntrevăzută un dor fără de sațiu\nAr vrea să te-mpreune... și, ca s-o poți cuprinde,\nTentacule lichide îți adâncești în spațiu.|3095
Radu Gyr|Carte poștală|Dragă,\nPe scurt, cum e ordinul, ce să-ți scriu ? Ce să-ți spun ?\nFetița noastră a trecut într-a patra primară ?\nAre ochii că ai tăi ? Tot așa triști ? Cum e afară ?\nE soare ? E cer ? E tutun ?\nAici, stau de vorbă cu celula mea pe-ndelete,\no-ntreb de voi, o dezmierd, apoi o zgârii, o mușc, o blestem\nCâteodată, umbrele voastre pâlpâie pe un perete,\nȘi-atunci curge aur în ea, ca-n staulul din Vitleem.\nTot așa e noaptea și pe la voi ? Afundă ca hrubă,\ncu lună ca un stârv spânzurat de-o prăjină ? . . .\nDe-o să mă ducă la altă pușcărie cu duba,\nNu mai căutați nemernica mea vizuină.\nUită-mă tu, să mă uite fetița. Așa e osânda,\nte-astupă cu piatră, te rupe de toate . . .\nNu-l mai așteptați pe tăticu. L-a înghițit ocna, flămândă.\nMai am unsprezece ani și jumătate . . .|1749
Nichita Stănescu|Zile şi morţi|Te miri unde se află ochiul,\nnoi suntem lacrimile lui\nrisipă de sare,\nrisipă de apă.\nde fier e risipă în cuie.\nVom spânzura de vederea noastră\nstele gemânde,\nnodul gordian nu-l vom tăia\nca şi cum Alexandru Macedon, încă viu\nar fi în faţa falangei!\nVom trozni între unghii, pietrele,\nca pe nişte păduchi ai munţilor,\nclipind, face-vom ca întunericul\nsă se zdrobească de atâta vedere!|3687
Nichita Stănescu|Un soldat...|Un soldat ţinându-se cu mâinile\nde marginea unui nor...\nDe bocancii lui, cu mâinile încleştate\nse ţine alt soldat. De bocancii lui\naltul, apoi altul, apoi altul şi altul,\nşi-aşa până-n miezul pământului.\n\nEu mă las s-alunec pe şirul lor\nca pe-o frânghie,\nşi-alunecând, cataramele\ncenturilor lor, îmi zgârie faţa.\n\nŞi-alunecând, îmi zgârie pieptul\nşi-alunecând, alunecând, îmi sfâşâie\nfâşii de carne,\nşi-alunecând, alunecând rămâne din mine\nnumai scheletul.\n\nCând în sfârşit ajung, mă-ntind cu tâmpla\npe o piatră.\nÎn timp ce dorm, fâşiile smulse\nse-ntorc de sus şi mă-nvelesc.\nM-ajunge din urmă şi sângele pierdut,\nşi durerea.\n\nDeschid ochii, mă uit.\nColoana de soldaţi, nu se mai vede.\nProbabil că vântul a-mpins-o\ncu nor cu tot, în altă parte.|3681
Ilarie Voronca|Broderii|Melancolia mea stăruie la fereștile despărțirii.\nVezi? E ulița mîhnită pe care pașii tăi de atîtea ori au\n trecut.\nPe stavilele tristeții mătasa amintirii tale se țese albă,\nși-n suflet nisipul deznădejdii brun s-a așternut.\n\nȘtii: pe singurătate privirea ta a crescut verde ca un\n mușchi pe stîncă.\nTu ai rămas aceeași lumină galbenă în ochii mei\n întunecați,\nși de-acolo din despărțire gîndurile noastre se împletesc\n încă\nașa cum pe sub pămînt rădăcinile a doi copăcei\n îndepărtați.\n\nDe ce nu vii de pe lucruri colbul atîtor mîhniri să-l\n ștergi?\nDe pe mine tristețea de unghiile tale mici ar fi cojită,\nși întreagă deznădejdea aș zidi-o în mine\ncum la înălțarea unei case umbra cuiva e zidită.\n\nVino așa nesimțit cum ar veni o lumină de sară.\nÎn preajma ta zilele vor fi odăi proaspete și curate\n...Pe balconul știut vom întîrzia ca două ace de \n ceasornic care au stat,\nși noaptea toate clipele ei limpezi are să ni le arate.\n\nAtunci, pe frunte, mîna ta să lunece subțire,\ncum pe cerul alb, firele de borangic ale lunei;\nsub melancolie, gestul tău să aibe tresărirea înăbușită\n a strunei,\nși peste mîhnirea părului evantaiul glasului tău molcom\n să se răsfire.\n\n...Perdelele despărțirii s-au întunecat,\naștept să-mi deschizi singurătatea ca pe-o ușe,\nulița se oprește acum sub alte ferești,\nși toată tristețea mi se fărîmă pe mîini - întunecată\n cenușe...|768
George Topîrceanu|Epigrame: Nigrim lui Cincinat (Cincinat Pavelescu)|Când suspini pe la ferestre\nÎntristate madrigale,\nLuna-i veselă, maestre,\nCa... chelia dumitale!|2938
Veronica Micle|Dialog liric|Şi-acum mă-ntreb eu: simţirea adâncă\nCum de se naşte pentru un portret?\nCăci nu văzusem ochii tăi încă,\nŞtiam atâta că eşti poet!\n\nDe-aş putea întrupa iubirea\nCe simţesc eu pentru tine,\nTimpul şi nemărginirea\nDânsa le-ar cuprinde-n sine…\n\nSă pot întinde mâna s-o pun pe fruntea ta\nÎncetul la o parte şuviţele le-aş da,\nSenină să rămâie, curată ca un crin,\nIcoană de iubire la care să mă-nchin.\n\nDar tu ca un luceafăr departe străluceşti\nAbea câte o clipă în cale-mi te iveşti,\nApoi dispari; — şi-n urmă rămâi în gândul meu\nVedenie iubită la care mă-nchin eu.\n\nŞi-n ora cea de pace, de sfântă liniştire,\nFiinţă mult iubită, ce-n lume te-ntâlnesc\nDecât oricând atuncea mai mult eu te slăvesc…\nLa tine se îndreaptă cu drag a mea gândire.\n\nŞi a cerurilor taină adâncă şi divină,\nCe-n mintea-mi mărginită îmi pare c-o cuprind -\nCa s-o-nţeleg mai bine eu ochii mi-i închid -\nŞi-atunci văd că de tine e inima mea plină.|2034
Radu D. Rosetti|Copilărie|M-am întrebat de multe ori\nCum de n-am scris o poezie,\nÎn care să regret și eu\nSenina mea copilărie.\n\nÎn părul meu, odată blond,\nE o șuviță argintie,\nCe pare că-mi răspunde trist:\nTu n-ai avut copilărie!|1718
Cincinat Pavelescu|Intimă|Îţi mai aduci aminte, doamnă?\nEra târziu şi era toamnă,\nŞi frunzele se-nfioreau,\nŞi tremurau în vântul serii\nCa nişte fluturi chinuiţi,\nCa nişte fluturi rătăciţi\nDin ţările durerii.\n\nŢi-aduci aminte iar de seara\nŞi-amurgu-acela violet,\nCând toamna şi-acorda încet,\nPe frunza galbenă — chitara?\nPe lac, ce-n lună s-argintase,\nÎncet o lebădă trecea,\nŞi pata-i albă se pierdea\nÎn seara care se lăsase...\n\nŞi-atunci, doar inimă şi vise,\nNe-am dus ca lebăda şi noi,\nCălcând nisipul plin de foi\nSub ceaţa care-l umezise.\nAşa născut, în plină toamnă,\nAmorul meu ce-nmugurea\nSub foi ce toamna-ngălbenea...\nÎţi mai aduci aminte, doamnă?|347
Adrian Păunescu|Dincolo de prăpăd|Tot mai cumplit şi mai urât îmi este,\nPrintr-un tunel înzăpezit trecând\nSă mă înec, plângând, în propriul gând,\nNemaiaflând de tine nici o veste.\n\nAud că vei ajunge-ntre neveste,\nÎntre suferitoarele de rând,\nDefinitiv am să te pierd curând,\nSunt inutile lacrimi şi proteste.\n\nEu simt că mor uitându-mă-ndărăt,\nŞi cum coboară lacrimi să mă spele,\nTe caut într-un cuib de rândunele,\nMi-e dor, măcar în poze, să te văd.\n\nŞi, totuşi, dincolo de-acest prăpăd,\nTu ce mai faci, motiv al vieţii mele?|2245
Adrian Maniu|Salomeea (fragment)|Să vie Salomeea\nCa un șarpe, tărându-se spre strachina cu lapte,\nCu ochi de aur în aurii inele,\nCu pleoape de cerneală,\nCu tâmplele înrămurite de vine verzi ca fierea,\nCu unghiile vopsite-n fapte.|2666
Alexandru Vlahuţă|Şi mă-ntrebi...|Şi mă-ntrebi de te-am iubit?\nSpună-ţi cît mi-ai fost de dragă bolţile cereşti şi sfinte,\nMartori dezmierdării noastre.\nPlîng cînd îmi aduc aminte\nCît am fost de fericit.\nŞi mă-ntrebi de ce-am fugit?\nSpună-ţi cît ai fost de crudă bolţile cereşti şi sfinte,\nMartori infamiei tale...\nPlîng cînd îmi aduc aminte Că odată te-am iubit !|204
Alexandru Macedonski|Nimic, nici chiar speranţa...|Nimic, nici chiar speranţa în suflet nu mai cântă\nCând mut e viitorul şi aripa ţi-e frântă...\nDeparte laşi în urmă al visurilor rai...\nŞi lacrima, chiar dânsa, când pică pe hârtie,\nE rece ca îngheţul din inima pustie\nDe florile din mai!\n\nNimic, nici chiar speranţa în ochi nu licăreşte\nCând ziua după ziuă bolnavă se târăşte...\nŞi poate ca să fie de aur cerul plin,\nŞi poate s-aibă stele albastra adâncime,\nVerdeaţă nouă, câmpul, pădurea, -ntunecime\nŞi râul alb, — suspin!\n\nNimic, nici chiar speranţa în groapă după tine\nAtunci nu mai voieşte să vie, — şi nu vine!...\nŞi poate ca să fie orice după mormânt\nDreptate omenească făcută unui nume,\nO viaţă viitoare, şi-n tainica ei lume\nNoi aripi, — nou avânt!|142
George Coşbuc|De pe deal|E capul ei, și pieptul ei -\nO văd acum întreagă,\nO strig pe nume și-i vorbesc,\nDar ea să mă-nțeleagă?\n\nCu pieptul plin și des bătând,\nCu fața-mbujorată,\nA răsărit dintr-un tufiș\nȘi râde-acum mirată.\n\n- „Tu ești pe-aici? Eu te-am crezut\nCu oile prin vale!\nDe-aș fi știut că ești în deal,\nMergeam pe altă cale!”\n\nSubțire-n trup și blândă-n grai,\nȘi-n port așa isteață,\nPe urma ei în fapt de-amurg\nDau zori de dimineață.\n\nDe-aș fi știut că n-a venit\nAnume pentru mine,\nEu n-aș mai vorbit cu ea!\nDar știu și-aceasta bine.\n\nCă m-a cătat de mult prin văi\nPierdută-așa cu gândul;\nȘi dacănu m-ar fi găsit,\nUmblat-ar fi de-a rândul.\n\nÎntreaga zi din deal în deal\nCa cerbul după apă -\nCu greu te scapi de-un lucru drag,\nȘi prost e cine-l scapă!|2915
Veronica Micle|Langa leagan|Si pe fruntea ta voi pune o cununa de mirt alba,\nIar la gat iti voi lega cu-o bogata mandra salba,\nPe-al tau brat rotund si neted ca petala cea de crin\nInsira-voi margean rosu si bratare de rubin.\nRochie alba ca spuma si ca norul de usoara\nIti voi atarna de umeri si ca ingerii ce zboara\nVei zbura si tu in lume, - iar in loc de maica ta -\nFericirea si iubirea sufletul ti-or legana.\n\n(Domnisoarei Eliza Candiano)|2045
Nicolae Labiş|Logodna|E cerul ud si negru si nervii sar ca dracii\nSi stelele de tabla se clatina-n carlig.\nAsculte-mi numai vantul si ploaia si copacii\nUrarea generoasa ce desperat v-o strig.\n\nSa va palpite viata ca-n zbor pe cer colunii,\nSub toga unui soare blajin si ideal,\nNicicand sa nu va sune in ceasurile lumii\nA hohot stins de planset ciocnirea de pocal.\n\nSa nu va osteneasca nicio eroare gandul,\nSi vant gemand prin cranguri sa n-auziti nicicand,\nSa va pastrati in anii ce-i asteptati, de-a randul\nNensangerat de groaza, sarutul vostru bland.\n\nSa nu va arda-n deget candidele inele,\nAsprimile vietii sa le-mblanziti pe veci,\nSa nu va calce cosmarul vremii rele\nCu glezne ce, scheletic, isi clantaneste-n teci.\n\nE cerul ud si negru si nervii sar ca dracii\nSi stelele de tabla se clatina-n carlig.\nAsculte-mi numai vantul si ploaia si copacii\nUrarea generoasa ce desperat v-o strig.|1645
Alexandru Macedonski|M-am dus departe|M-am dus departe-n lumea cugetării,\nDezgrăniţat-am lumile simţirii\nŞi desluşit-am fundurile zării...\nLăsat-am omul pradă omenirii,\n\nGhicit-am vieţi oriunde e lumină,\nLumină unde cugetul n-atinge,\nDar ce folos? Tot omul mă învinge,\nŞi tot ca el, e inima mea plină.\n\nCărări în van croitu-mi-am prin stele,\nZadarnic zborul în sus mi se tot duce,\nNu le pricep, nu mă pricep nici ele.|136
Adrian Păunescu|Pictură de iarnă|Sînt pictori, în cer, care lasă\nCulorile lor să mai cadă\nPe-aci, pe pămînt, pe acasă,\nŞi asta se cheamă zăpadă.\n\nSub bîrne albastre-celeste\nLumina privirii tresare,\nCînd strigătul nostru mai este\nZidit într-o sfîntă ninsoare.\n\nMai vindem din fumul năpraznic\nAl zilnicei noastre redute\nUn bon de intrare la praznic\nCînd ninge din stelele mute.\n\nNinsoarea e-aproape abstractă,\nAtîta-i de sfîntă şi mare,\nCă tronuri sub regi se cotractă\nÎn sinucigaşa ninsoare.\n\nDar, domnule pictor al iernii,\nCe rar te arăţi de o vreme\nŞi noi te rugăm cu vecernii\nŞi noi îţi trimitem poeme.\n\nPe fiece fulg se citeşte\nUn chip de bărbat sau femeie\nŞi unele cad îngereşte\nŞi loc îşi găsesc în muzee.|2384
Adrian Păunescu|Singuri|Dar hai să privim cum se cade\natât cât se poate vedea,\nprăpădul din frunzele toamnei,\nprăpădul din inima mea.\n\nCăci noi, fără frunzele-acestea,\nce astăzi din nou nu mai sunt,\nca pasărea fără de pene,\nașa am rămas pe pământ.\n\nLa ora cortinelor rupte\nși-a nopților lungi de la nord,\nprăpădul, el singur, vorbește,\nși-apoi tot el nu e de-acord.\n\nSămânța bolnavă de sine\nîn brazda se-așează umil,\nși vântul de toamnă lovește\nîn firma acestui copil.\n\nDar hai să privim omenește\nprăpădul ca ultimul nord,\ndar reazămă-ți capul de mine\nși hai împreună pe pod.\n\nImpresia nu are putere\nsă treacă din simțuri în grai,\nși iată de ce suntem singuri\nnoi doi și perechea de cai.|2442
Cincinat Pavelescu|Cantilenă|Iubita mea e moartă\nȘi-n păr c-un trandafir,\nÎncet, încet, o poartă,\nUn dric spre cimitir.\n\nEa doarme albă, albă\nCa florile de crin,\nPurtând la gât sub salbă\nO cruce de rubin.\n\nAdânc mormânt îi sapă\nGropar, pentru sicriu,\nCa doi în el să-ncapă:\nO moartă și un viu.|318
Nicolae Labiş|Încheiere|Pământ impadurit, ne revedem\nDin ce în ce mai rar langa izvoare,\nDar spune-mi, nu iti sunt la fel de dragi\nSalbaticele pasari calatoare?\nPeste straine asezari lumesti\nDuc cate-un fulg de-al tau, un cânt din tine,\nSi mor cu tine-n inimile lor\nCând le frang zborul gloantele haine.\nEu n-am să uit c-aici am ras intai,\nCa am strigat intaia-njuratura,\nCa am gustat din scorburi faguri dulci\nOri gustul lacrimii sarate-n gura.\nStangaci, iubind aici intaia oara,\nTi-am spus, când nu-i spusesem inca ei...\nTu mi-ai vegheat incovoiat asupra-mi\nIntaii sovaielnici pasi ai mei.\n\nCopiii cresc si unii se despart\nDe cei ce le-au dat viata din iubire.\nPlecarile din tine-n alte lumi\nSă nu le iei nicicand drept despartire.\nCând eu gresesc ori mă stropesc noroaie,\nMă chemi si eu la tine vin tiptil,\nSi-n fosnetul luminii din frunzisuri\nMă faci din nou nevinovat copil.|3705
Adrian Păunescu|Pumn înlăcrimat|Când ridic pumnul\nsă-mi ameninț un dușman,\nnu știu de ce\nmi se umple de lacrimi.|2399
Nichita Stănescu|Cântec singur II|"Te-am hotârât cu ochii negri, \ndeci fie noapte-ncercânatâ! \n\n...rămas departe, printre crenge, \nmă cheamă gândul tău de fată. \n\nLe-ai adunat în ochi cuvinte \nneștirilor nepângărite... \n\nTâlhar hoinar, cu văz albastru \nși nins pe umeri de clipite, \nmă-ntorc, fugit din munti, să mângâi \nfăptura umbrelor păgână, \nce-alene luna pețitoare \nți-a îngânat-o pe țărână \n\nși nălucirile de sânge \npe valea nopților s-or pierde, \ndoinindu-ți lin un cântec singur \n""Hei, frunza verde... \n...frunza verde..."""|1376
Ion Minulescu|Cu toamna în odaie|"Mi-a bătut azi-noapte Toamna-n geam,\nMi-a bătut cu degete de ploaie...\nŞi la fel ca-n fiecare an,\nM-a rugat s-o las să intre în odaie,\nCă-mi aduce o cutie cu Capstan\nŞi ţigări de foi din Rotterdam...\n\nAm privit în jurul meu şi-n mine:\nSoba rece,\nPipa rece,\nMâna rece,\nGura rece,\n\nDoamne!... Cum puteam s-o las să plece?\nDacă pleacă, cine ştie când mai vine?\nDacă-n toamna asta, poate,\nToamna-mi bate\nPentru cea din urmă oară-n geam?\n""Donnez-vous la peine d'entrer, Madame...""\n\nŞi femeia cu privirea fumurie\nA intrat suspectă şi umilă\nCa o mincinoasă profeţie\nDe Sibilă...\n\nA intrat...\nŞi-odaia mea-ntr-o clipă\nS-a încălzit ca un cuptor de pâine\nNumai cu spirala unui fum de pipă\nŞi cu sărutarea Toamnei, care mâine\nO să moară... vai!...\nBolnavă de gripă..."|3144
Adrian Păunescu|Cuplu sfâșiat|Ne căutăm mereu spre-a ne zdrobi,\nCu-ntâiul pas, ca și cu ură primă,\nGata mereu de dragoste și crimă\nȘi doldora de noapte și de zi.\n\nTot cheful de-a trăi ni se reprimă,\nÎn toiul dimineților pustii,\nCând, față de părinți și de copii,\nIntrăm în slujbe ca în altă climă.\n\nȘi de n-ar fi aceste frenezii,\nAceastă joacă-n gol, această mimă,\nCând ne-am vedea, desigur, ne-am sfârși.\n\nGata mereu de dragoste și crimă,\nMereu mai lași cu cât vom îndrăzni.|2226
Marin Sorescu|Cocori|De ce închid, de ce deschid,\npe-ntinsa cerului câmpie,\nun unghi mai vechi ca Euclid,\nmai vechi ca-ntreaga geometrie?\n\nCocori, cu zboru-nfipt în frig,\ncutremurat din temelie,\nvă țin pe palma-ntinsă, strig:\nsunt iarăși stâlp de veșnicie.\n\nȘi simt și dâra de căldură\nce-o lasă fierul lor de plug.\nBrăzdând al cerului meu crug.\n\nDin nou mă simt o arătură\nbrăzdată de cocori prin spații,\nși-un zbor, mimat de germinații.|2569
Nichita Stănescu|Războiul|Acest bolovan a dat o ramură verde.\nO, cântec de privighetoare al caprei.\nDin subțioara de lapte a mamei\nam alunecat în subțioara de spirt a tatei.\nDe bună seama cineva este de față\najută această translaţie de aer\nvorba îngheaţă -\no, tu zăpadă.\n\nVine de-a-ncălare pe sine\nsarea cu ochi\nmăduva fierului.\n\n- Nu vă mai bateți atâta între voi, \nrăzboiul s-a terminat ieri !\n- Mai taci din gură am strigat\nmai taci din gură\ntaci din gură mai bine taci din gură\ntaci din gură !\nNoi suntem cei de alaltăieri.|1534
Alecu Donici|Veverita|Veveriţa cu crenguţa\nDe mulţi ani slujea la leu;\nSlujba cere stăruinţă\nŞi este lucru cam greu\nA fi deştept, cu simţire,\nŞ-a întâmpina ades\nCapricii care din fire\nAu acei mari mai ales.\nNu ştiu dar, cu ce purtare,\nCu ce chip prea nimerit\nVeveriţa cinste mare\nDe la leu au dobândit\nŞ-au luat făgăduinţă\nCă din dările ce vin\nÎi va da spre cunoştinţă\nUn car de alune plin.\nFăgăduinţa îi bună,\nNumai nu aduce saţ;\nŞi la auz ea răsună\nCuvânt aspru: mai răbdaţi!\nVeveriţa-n ascultare\nRânjea dinţii lăcrimând\nŞi din ochi clipea cu jale,\nPururea la slujbă stând;\nCând neamurile ei toate\nIci-cole pe crengi sălta\nŞi întru alune coapte\nGustul său îşi desfăta.\nVremea trece, vremea zboară;\nVeveriţa au slăbit\nŞi de a slujbei povară\nLepădare au pornit.\nLeul fără prelungire\nDemision ei au dat,\nÎnsoţit de mulţumire\nŞi de carul încărcat\nCu preafrumoase alune;\nDar puteţi să socotiţi,\nAcum ele ce sunt bune\nVeveriţei fără dinţi.|102
Ilarie Voronca|Un semn până unde|Buchetele cerului cad din paharul toamnei\namurgul a amestecat apele din glasuri\nunde mergi pașii răscolesc ramuri, țipete,\ndrumuri taie rubinul din privire.|3054
Nichita Stănescu|Somnul|Și dacă pietrele sunt păsări dormind,\nlung dormind,\nale unui altui aer?...\nȘi dacă arborii\nsoldați sunt dormind,\ndupă luptă dormind,\nai altei cetăți?...\nȘi dacă eu sunt un vis;\nși dacă m-ar trezi cineva\nspunându-mi:\ntu ești; apără-mă și fii...|1564
Lucian Blaga|Lacrimile|Când izgonit din cuibul veşniciei\nîntâiul om\ntrecea uimit şi-ngândurat prin codri ori pe câmpuri,\nîl chinuiau mustrându-l\nlumina, zarea,norii - şi din orice floare\nîl săgeta c-o amintire paradisul -\nşi omul cel dintâi, pribeagul, nu ştia să plângă.\nOdată istovit de-albastrul prea senin\nal primăverii,\ncu suflet de copil întâiul om\ncăzu cu faţa-n pulberea pământului:\n„Stăpân, ia-mi vederea,\nori dacă-ţi stă-n putinţă împăienjeneşte-mi ochii\ncu-n giulgiu,\nsă nu mai văd\nnici flori, nici cer, nici zâmbetele Evei şi nici norii,\ncăci vezi - lumina lor mă doare.”\n\nŞi-atuncia Milostivul într-o clipă de-ndurare\nîi dete lacrimile.|991
Adrian Păunescu|Halucinaţie gramaticală cu Hamlet|Şi Hamlet străbate pământul cu Yorick,\nCu Yorick în pumn sau cu chiar capul său,\nCăci prinşi amândoi în vârtejul istoric,\nChiar Yorick e Hamlet şi nu-i pare rău.\n\nŞi Hamlet se ţine pe sine în mână\nŞi Yorick pe umerii săi s-a suit,\nŞi Hamlet miroase a mort şi-a ţărână\nŞi tidva păstrează în ochi un clipit.\n\nPământul le e cimitirul, acum,\nBufonul cuvinte de bârfă îndrugă,\nIar prinţul abia împlineşte o rugă,\nDar cine-i pe umeri şi cine-i în pumn?\n\nA fi sau a nu fi, ce verbe de fum,\nCiudat, agramat şi morţi se conjugă.|2284
Octavian Goga|Dorinţa|"Departe-aş vrea de-aici să vii,\nÎn alte lumi senine,\nÎn dimineaţa de Florii\nSă mă cunun cu tine.\n\nSă ne-aşezăm în sat la noi,\nS-avem în deal o casă,\nSă fiu cel mai cuminte-n sat,\nŞi tu, cea mai frumoasă.\n\nSă vie şi mama la noi,\nCă-i necăjită tare,\nSă aibă tihn-un an ori doi,\nOri cât pământ mai are.\n\nAcolo să trăim în munţi\nDe cât trai avem parte,\nSătenii seara să-i adun\nŞi să le spun din carte:\n\nCă sunt de neam împărătesc,\nDin ţara-ndepărtată,\nCă tot pământul rotogol\nEra al lor odată...\n\nŞi că azi oamenii-nvăţaţi\nAşteaptă să se nască\nUn tânăr crai coborâtor\nDin legea românească.\n\nCopiii noştri să-i înveţi\nTu: Crezul... Născătoarea...\nS-ajung să-i văd cântând pe toţi\nÎn strană, sărbătoarea.\n\nAtunce, împăcat cu rostul\nAcestei lumi deşerte,\nSă mor, să-mi zică satu-ntreg\nUn: ""Dumnezeu să-l ierte!""\n\nIar popii nostru-ntâmplător\nVreun oaspe-atunci să-i vie;\n""Pe cine-ngropi, părinte, azi?""\n""Pe-un om de omenie!..."""|3746
George Coşbuc|Colindătorii|Cad fulgii mari încet zburând, \nSi-n casa arde focul, \nIar noi pe lânga mama stând\nDe mult uitaram jocul.\nDe mult si patul ne-astepta, \nDar cine sa se culce?\nRugata, mama repeta\nCu glasul rar si dulce\n\nCum sta pe paie-n frig Hristos\nÎn ieslea cea saraca, \nSi boul cum sufla milos\nCaldura ca sa-i faca, \nDragut un miel cum i-au adus\nPastorii de la stâna\nSi îngeri albi cântau pe sus\nCu flori de mar în mâna.\n\nSi-auzi! Rasar cântari acum, \nFrânturi dintr-o colinda, \nSi vin mereu, s-opresc în drum;\nS-aud acum în tinda\nNoi stam cu ochii pironiti\nSi fara de suflare;\nSunt îngerii din cer veniti\nCu Ler, oi Domnul mare!\n\nEi cânta naltator si rar\nCântari de biruinta, \nApoi se-ntorc si plâng amar\nDe-a Iudei necredinta, \nDe spini, de-ostasi, si c-a murit…\nDar s-a deschis mormântul\nSi El acum e-n cer suit\nSi judeca pamântul.\n\nSi pâna nu taceau la prag, \nNoi nu vorbeam nici unul\nSarac ne-a fost, dar cald si drag\nÎn casa-ne Craciunul.\nSi când târziu ne biruia\nPe vatra calda somnul, \nPrin vis vedeam tot flori de mar\nSi-n fașe mic pe Domnul.|637
Nichita Stănescu|Aeroport în seară|Aer despartit de aer \ncu o aripa de roz metal, \nstriga rupt în suier si în vaier \nde-o potcoavade argint, de cal. \nMor pilotii pe chitare \nînnorate, alungite-n vid \ncu elicele lovind în corzi barbare \ndînd cu pumnu-n porti ce se deschid. \nÎntre timp trag seara peste mine \ndoborînd în somn helicoptere, vrabii, \nvulturi, avioane, nori de ploaie, \nparasute si lichide sabii, \nce lovind în coasta mea, se-ndoaie... \nÎntre timp trag seara peste mine \nsi despart cu trupul, - ora, ziua, luna \nsi ce-a fost el însusi, totdeauna.|1311
Radu Gyr|Asprime|Înfipt în piatră cât mai sus de glezne\nși-mpresurat de ger și stalactite,\nm-au botezat zănoagele zbârlite\nși-am odrăslit în trăsnete și plezne.\n\nCu spini vâlvoi și gheare ascuțite\nși-nvestmântat în cremene și bezne.\nDecât din borangicuri moi, mai lesne\nm-au făurit din vârfuri de cuțite.\n\nȘi, totuși, prin ce stranie urzire,\ndin când în când găsesc pe-un fund de cufăr\nO cușmă albă și un strai de mire.\n\nȘi când, ca o fierbinte rană, sufăr\nscrâșnirea dălții-n recea-mi împietrire,\no clipă mă cutremur ca un nufăr.|3830
A. E. Baconsky|Undeva în întuneric|Și în cele din urmă ziua se duce târând după ea\nundeva în întuneric un amalgam de senzații și gesturi,\ncuvinte spuse, imagini, acte reflexe, gânduri, un dialog\ncu un necunoscut cu un vecin sau cu o persoană\nimaginară - o idee care ți-a fulgerat o clipă\ncând ai văzut gazeta, automobilul, vitrina sau câinele -\ntârând după ea ceea ce crezusei că vei face și n-ai făcut,\ndar și tot ce-ai făcut, ce-ai primit, ce-ai dat sau\nai fi vrut să dai și nu vei mai da niciodată -\nziua se duce și tu, nepăsător și lucid proiectându-te\ngrandios în propria ta oglindă, gonind pe iluminate\nbulevarde și luând în faruri picioare frumoase și\nurându-i mecanic vecinului o seară plăcută și\ncoborând la\nBig\nEden sau la\nNew\nEden sau la\nOld\nEden\nești bucuros că ziua se duce târând după ea\nîn cele din urmă întregul balast și totul\nsună frumos, numai acel undeva nu poți să-l uiți,\nacel undeva în întuneric unde te-așteaptă\nîn cele din urmă toate lucrurile cu care ziua se duce\ntârându-le după ea.|27
Virgil Carianopol|Ţăranii|Îi văd, sunt tot aşa, cu cojoacele rupte,\nCu piepturile şi cu feţele supte,\nLe sunt mâinile tot aşa aspre şi dure,\nPrivirile, tot oţel din tăiş de secure.\nCu ochii adânci şi lucioşi ca nişte băncuţe,\nAduc la oraş dimineţele în căruţe.\nBeau ţuică prin cârciumi şi vorbesc tare,\nSocotesc banii pe degete şi hambare,\nLi se umezesc ochii şi ascultă duşi\nCând îşi taie ţiganul sufletul în arcuş.\n\nÎi simt după mirosul cojoacelor ude;\nDar sufletul lor chinuit nu m-aude.\nMă uit în ochii lor trişti şi adânci,\nLa mâinile lor care pot să sfărâme stânci,\nŞi-mi vine să le strig, să-i trag de mintean:\nBăă, sunt şi eu tot ca voi, tot ţăran!\nDar glasul meu se topeşte, e de ceară...\nSeara ţăranii pleacă, cu oraşul suit în cară.\nÎi petrec până la margine, până în ţigănie,\nDar durerea lor, pe străinul care merge pe alături n-are de unde să-l ştie.|4339
Adrian Păunescu|Floare de cenușă|Floare cenușie de cenușă rea,\nPlouă cu leșie în ființa mea,\nDrumul e cu pete, visul e real,\nCeasul din perete bate ritm mortal.\n\nCălărim pe calul însetat și trist,\nDupă ce trec dealul n-am să mai exist.\nFoaie cenușie, porumbel de gri,\nNimeni nu mai știe cine ne-o uni.\n\nZice și notarul că-i un fals abject\nCă-ți sunt predicatul și-mi ești subiect,\nLumea se întreabă ce se va-ntâmpla,\nAm venit în grabă spre a te fura.\n\nVin de prea departe, din decor burghez,\nVin de peste moarte ca să te salvez,\nTe-a-nnegrit arșița cât m-ai jeluit,\nTu ești Miorița ce s-a-mbolnăvit.\n\nȘi dacă, vreodată, tu m-ai apărat,\nStea întunecată profețind ciudat,\nAstăzi vin la tine spre-a-ți restitui\nOra mea de bine, viața mea de-o zi.\n\nFoaie prea măruntă care n-ai să mori,\nAm să-ți dau la nuntă un chervan cu flori,\nN-am să fiu cu tine, n-am să-ți dau răspuns,\nDacă-ți va fi bine, îmi va fi de-ajuns.\n\n(Iubiți-vă pe tunuri, 1981)|4473
Vladimir Streinu|Romantică|Pe cal și în oțele constelat,\nFireturi subt armură, ca un fur,\nA dus în inima-i de cruciat,\nDintr-un levant de nimburi și-aromat,\nAcelei care șoldul împrejur\nÎn malacov ca luna și-a-mbrăcat.\n\nDar când pe ridicatele pridvoare,\nPrin noapte-n rătăcitele cuvinte\nSă-și sune și mai scumpele odoare,\nAude luminând o nechezare:\nPe calul alb cădere e-nainte\nÎn trâmbițele soarelui răsare.\n\nTulpini înalte pleacă frunți de crin.\nDin cer, tăcut, cad streșinile scunde.\nAcele foste-mbrățișări, deplin,\nPe trup ca urme de inele-i vin,\nȘi, dreaptă, în nopți interioare ascunde\nSalt lin albind subt lună de cavalin.|2139
Emil Botta|Post Ludum|Poezie, să treci noaptea prin somnul celor ai mei,\nsărută-i pe frunte, discută în șoaptă cu ei,\nspune-le că am încheiat din caiet ultima filă\nși că îmi plâng și pietrele de milă.\n\nPoezie, spune mamei să mă ierte, sunt o poamă rea,\npe care o aruncă cine mușcă din ea;\nlacrimi din ochi ca dintr-un burete i-am stors,\nfirul oftării pe buze s-a tors.\n\nPoezie, spune fratelui meu că n-am fost înger, cum poate credea,\ncă mi-e inima pedeapsă, mustrare, nuia,\nși de gândurile crude care m-au bătut foarte sălbatec\nmi-e un somn de jăratec.\n\nSpune iubitelor mele: el nu v-a iubit,\nel, zăpăcindu-vă, s-a zăpăcit,\nviața i-a fost ca un pahar\nîn care amesteci al întâmplării zar.|585
Mihail Săulescu|Cânta o caterincă|Cânta o caterincă pe-o stradă depărtată,\nTremurătoare note le auzeam sunând, —\nCa inima-mi s-o facă din nou mai viu să bată\nCânta o caterincă, pe-o stradă depărtată,\nUn cânt pe care parcă de mult l-aveam în gând.\n\nCânta și cine știe a cui era cântarea ;\nCânta și cine șție ce suflet asculta, —\nDar poate noaptea-adâncă, și poate, depărtarea\nFăceau pe-atâția oameni cari i-ascu!tau cântarea\nSă li se pară poate că pentru ei cânta.\n\nCum mi-a părut și mie că numai pentru mine\nTrecea pe strada ceea, atât de trist cântând,\nCu note plângătoare, cu note triste, pline\nDe doruri care parcă trăiau atunci în mine,\nDe lucruri nențelese ce le aveam în gând.\n\nMi s-a părut și mie, ți s-a părut și ție\nCă pentru noi pe stradă trecea pe înnoptat,\nCu note plângătoare, această melodie\nCe se pierdea departe și totuși, cine știe\nDe-a fost, din toate astea, ceva adevărat.\nAvem cu toți nevoie de-o melodie-n viață —\nCeva ce ca-nainte sau poate înapoi ;\nAvem cu toți nevoie de-o melodie-n viață,\nCe parcă vine noaptea și pleacă-n dimineață,\nȘi, totuși, totdeauna stăpână e în noi.\nUn cânt de caterincă, pierdut în depărtare,\nNi-o readuce numai în inimă, trecând,\nAceastă melodie ce numai ni se pare\nCă-i cânt de caterincă pierdut în depărtare,\nCând o avem în suflet și o păstrăm în gând.|1240
Magda Isanos|Clipă, desfă-ţi aripile|Clipă, desfă-ţi aripile tale bogate;\nMările se clatină departe, \nUndeva un curs de râu s-abate, \nOamenii se nasc, oamenii s-acopăr cu moarte…\n\nŞi tu, nesigur, îndepărtat anotimp…\nNouri şi soare şi iarăşi nouri adânci, \nCa şi când pe rând se descopăr frunţi gânditoare, \nToate se-ntunecă, se luminează pe rând, \n\nPână ce luna loveşte umbrele toate;\nIată mormintele, ţărmul scânteie gol, \nŞi-n casa de piatră fântânile cântă culcate, \nDulce răsună brăţările, părul domol.|1019
Ioanid Romanescu|Confesiunea unui tablou celebru|Am rămas cu greu să fiu văzut\nși toți care veneau priveau\nși erau foarte atenți\nși de fapt nu-i interesa\nși de fapt vedeau altceva\nde parcă ar fi privit în altă parte\nși de fapt - privindu-mă -\nse studiau între ei\n\npână când i-am rugat\nsă mă înlocuiască\n\nsimt și acum respirația\ncelor care mă priveau\nși nu înțelegeau nimic\nînsă - privindu-mă -\nse înțelegeau între ei\n\nrealitatea mea păstrează\ndoar copia privirii lor\n\nacum pentru privirea lor reală\nau câte o copie a mea|3065
Radu Gyr|Re-ntoarceri|Mi-a năvălit prin geam șuvoi de lună,\nde parcă-n cer s-a rupt un stăvilar.\nPervazuri, scrin și rafturi de stejar\nîși amintesc de codrii care sună.\n\nÎși amintesc pereții iar și iar\ngrozavii munți de piatră sub furtună.\nFotolii, ziduri, praguri, împreună,\nîn răzvrătirea umbrelor tresar.\n\nSe scoală-n răzmerița lor fierbinte,\ndau buzna pe ferestre-afar' și fug.\nIar sufletul și el și-aduce-aminte\n\nc-a fost mireasmă și pământ de plug\nși vrea, fugind din hâdele-i veșminte,\nsă fie piatră, azimă și rug...|3994
Octavian Goga|Munții|Trup sfânt din trupul ce se frânge,\nVoi, munți de brad și de stejar,\nStrăjeri ai țării care plânge,\nPlini de povești și plini de sânge,\nV-au surghiunit peste hotar.\n\nNu știu, la cronică nu scrie\nDe când avem același rost...\nAți mai rămas voi mărturie,\nAzi numai frunza voastră știe\nSă spuie nunta cum ne-a fost...\n\n(volumul Din larg)|3763
Alexandru Macedonski|Rondelul orasului din Indii|Spart a fost orasul mare\nDe a vremei vitregie:\nPeste moarta galagie\nCresc copacii pana-n zare.\n\nS-a uitat ce-a fost urgie,\nCe-a fost fala si-naltare:\nSpart a fost orasul mare\nDe a vremei vitregie.\n\nIntr-a soarelui magie\nStralucesc porfiruri rare,\nUrme sterse tot mai tare\nDin stravechea energie...-\nSpart a fost orasul mare.|2692
Adrian Maniu|Măgura cea mare|Pelin amar, argintiu în bătaia vântului.\nStâlpi de praf se rotesc în văzduh fără soare.\nDealul se face țărm la capătul pământului,\nși mai departe, numai cer și mare.\n\nPeste pustietăți rămase fără nume, fără flori,\ntalanga unei turme sună din trecut, domol.\nNumai când și când se-aruncă, țipând în nori,\nșoimul, rotind cerc în cerul gol.\n\nAici, în cocoașa de pietre care frânge plugul,\nîn măgura-naltă, lângă cetăți de altădată,\ndoarme regele pribeag pe care l-a mistuit rugul,\nîngropat cu odoarele de aramă curată,\n\ncaii cu hamuri în mărgele, femeile cu ochi de noapte,\nblidele cu grăunțe, burdufele negrului vin,\nși săgeți de cremene, și cupe de miere și lapte:\nfolositoare în lumea de subt rădăcini de pelin.\n\nPe culcuș de tăciuni, vrăjitorii au vărsat sânge-n descântec.\nApoi neamul rătăcitor a biciuit, peste zări, carele de lemn,\nlăsând măgura, la-ntinsul fără drum, semn\npurtând durerea, spre uitare, în cântec.|40
Adrian Păunescu|E vorba despre noi|În toate filmele acestea,\nDe dragoste sau de război,\nPutem să ne-ntâlnim povestea,\nE parcă vorba despre noi.\n\nCe scenaristică senină,\nSă-i facem un amendament,\nMajoritatea se termină\nCu un același happy-end.\n\nSă căutam, și noi, un nume,\nSă-l dăm amorului defunct,\nCu cei din filmele din lume\nNoi semănăm până-ntr-un punct.\n\nDar aflu că ne vor trimite,\nÎn două filme diferite.\n\n1 februarie 2003\n(Din doi în doi, 2003)|4457
A. E. Baconsky|Nihil|Albastru și rece, verde și rece, galben și rece -\nochii de Argus ai templului te-au văzut.\nTaci. Dacă vrei, totuși, să spui ceva,\nînvață să urli.\n\nPretutindenea te lovești de obiecte -\nvântul alungă pe străzi urechile căzute,\nbonzii ce ți-au surâs la intrare\nerau toți de metal.\n\nToate capetele speculative iau forma de cub\nși devin transparente. Seara apare profetul.\nNevăzut de nimenea, se strecoară în taină\ncălugărul mort, în oraș.\n\nNu! Lasă aripile! Nu mai e timpul!\nCuvintele-ncep a fi de cultură,\nȘamani invizibili inoculează poeților-scoici\nnoaptea, o boală ciudată.\n\nIntră în rece - verde, galben, albastru și rece,\nnu mai visa, nu mai iubi, nu mai crede -\nTaci. Dacă vrei, totuși, să spui ceva,\nînvață să urli.|16
George Topîrceanu|Sonet estival|"Din cerul mat, încovoiat pe zare\nCa un imens cuptor de porţelan,\nUn soare imobil şi diafan\nTrimite raze perpendiculare.\n\nOraşul ""adâncit ca-ntr-o visare"",\nCu tot aspectul lui cotidian,\nE bântuit în fiecare an\nDe felurite boli imaginare.\n\nPrin atmosfera plină de insecte,\nVin de departe adieri suspecte:\nSe furişază molima perfidă...\n\nTrag storul la fereastră şi, de frică,\nSimt inima cum mi se face mică\nCât un microb de febră tifoidă."|737
Adrian Păunescu|Romanța florilor|Urmele tale au înflorit,\nSa ridicat flora dulce din văi,\nVai, câte pâlcuri spre plus infinit,\nArd după urmele pașilor tăi.\n\nCând te-ai născut ? În ce timp ? În ce loc ?\nO ursitoare te-a blestemat\nSă n-ai nici casă și nici noroc,\nNici dreptul simplu la un bărbat.\n\nCând mă gândesc către tine mi-e frig.\nFlorile pașilor tăi ard cumplit,\nStrig către tine, dacă te strig,\nSingurătatea ta a-nflorit.\n\nRâul e mare ca un blestem,\nÎntre ce sunt și înflorirea că ești,\nDe peste moarte parcă te chem,\nDe peste mări, depărtări și povești.\n\nCând te-am știut era foarte târziu,\nPână acum se putea să și mori,\nDoamne, ce frig, ce prăpăd, ce pustiu\nSub frăgezimea acestor flori.\n\nVa veni iarna, prea trista mea,\nTrenuri vor sta sub zăpezile mari,\nDintr-o provincie de undeva,\nFără putere ai să tresari.\n\nPunte de țurțuri va fi între noi,\nFlorile stinse plecând in cer,\nNe vom întinde pe-un pat de sloi,\nÎn sărutarea cu guri de ger.\n\nNu numai tu, ci și eu am avut\nStraniul acces la acest nenoroc,\nFlorile tale murmură mut,\nÎncă e toamnă și te invoc.\n\nȘi mai departe ce să mai spun?\nSoarele cade în scurta zi\nCa înflorirea țevii de tun,\nCare anunță ce ierni vor veni.|4576
Mihail Săulescu|Postumus|Ce tristă zi, ca orice zi\nÎn care-ngropi un mort iubit.\nAș vrea să fim alături ; și cât ești de departe !\nAș vrea să fii cu mine pe străzile deșarte, \nÎn care ploaia cade, mereu, la nesfârșit.\nDeparte, în orașul în care ne-am iubit, \nNu ploua ca pe-aicea, mereu, la nesfârșit ?\nCe tristă zi de toamnă i-acum în primăvară!\nDe după nori, zadarnic aștept să mai răsară\nO rază de lumină ca-n ziua cea dintâi, \nÎn care vream alături de mine să rămii.\nCe tristă zi, ca orice zi\nÎn care-ngropi un mort iubit,\nEu merg pe strada tristă ca dup-o-nmormântare, \nIar ploaia cade rece, mocnită și arare.\nEu merg pe strada mută și nu știu pentru cine, \nȘi plânsuri nesfârșite s-apropie de mine,\nDar nu știu cine plânge și nici cine-a murit !\nDeparte, în orașul în care ne-am iubit, \nTu nu știi cine plânge, nici cine ne-a murit ?|1252
Leonid Dimov|Rondelul jucătorului pierit|Era grădina ca un labirint\nȘi, chiar la mijloc, o popicărie\nȘi se vedea un jucător venind\nȘi-n palma lui o barcă de hârtie.\n\nDoar râsete și forme de argint\nMai rămâneau în seara zmeurie.\nEra grădina ca un labirint\nȘi, chiar în mijloc, o popicărie.\n\nPopicele-au căzut, alcătuind\nDin clinchete și râs o melodie,\nIar jucătorul, când am vrut să-l prind,\nCa la un semn pierise, căci pustie\nEra grădina ca un labirint.|3250
Radu Gyr|Țepeș la Buda|Departe de valahicele șesuri,\nîl sug osânda, pacostea și anii,\nros de năluci și fript de pofte stranii,\ncu ochi fierbinți și lacomi de culesuri.\n\nDemult nu-l mai îmbie musulmanii,\nînfipți în pari cu tururi și cu fesuri,\ndar încă-i dau târcoale dulci și ghesuri,\nîn temnița din Buda, șobolanii.\n\nCând luna în mătăsuri îl înșfacă,\nzâmbind celulei, galeș și cucernic,\ncioplește câte-o așchie gingașă\n\nși-mplântă-n ea un șoarece nemernic,\nsă-i pară ba un papă, ba un pașă,\nba numai un tâlhar de vistiernic.|4064
George Topîrceanu|Chemare|În zadar te ispiteşte visul vieţii nestatornic!\nNu vezi tu că-n înţelesul strânsului de mână dornic,\nTremură belşugul unei dulci comori nerisipite\nDe dorinţi, pe care ochii nu le lasă tăinuite?\n\nDin pustiul păcii tale, tresărind fără să vrei,\nAi rămas aşa, uimită, cu privirea-n ochii mei,\nDar un gând străin, deodată, ţi-a înmărmurit avântul —\nŞi sfielnicele buze n-au putut şopti cuvântul...\n\nUnde ţi-ai lăsat podoaba sufletului de fecioară,\nCa să tremuri înaintea gândului ce te-nfioară?\nNu vezi tu că fără veste umbra serii te-a cuprins,\nCând pe cerul tău văpaia dimineţii nu s-a stins —\nŞi comoara ta de visuri vânturile-au risipit-o?...\nO, -ţi cunosc povestea toată, parcă însumi am trăit-o.\n\nEl ţi-a fost ursit pe viaţă, — dar e-atâta de străin\nŞi de inima ta caldă, şi de sufletul senin!\nCum să-i treacă lui prin minte\nSă-ţi cuprindă trupul tânăr şi cu vorba să te-alinte?\nŞi aşa, nedumerită, stai pe gânduri ziua-ntreagă,\nNici nu-ţi mai aduci aminte de ţi-a zis vrodată: dragă!...\n\nCi ridică-te şi-ascultă, în a firii dimineaţă,\nGlasul cântecului tânăr cum te cheamă la viaţă,\nTremurând te-aşteapt-un suflet să te-alinte şi să-ţi spună\nCă nu-i moartă pentru tine taina nopţilor cu lună!\nVin' din umbra unde floarea tinereţii tale moare,\nInima să ţi-o-ncălzească focul razelor de soare,\nDă-mi-i mie ochii dornici de iubiri necunoscute,\nŞi te-oi săruta cum nimeni n-a ştiut să te sărute!\nCă de n-am podoabe scumpe, fericit să te slăvesc,\nEu am numai o avere: ştiu să cânt şi să iubesc!|687
Nichita Stănescu|Adolescenți pe mare|Aceasta mare e acoperita de adolescenti\ncare invata mersul pe valuri, in picioare, \nmai rezemandu-se cu bratul, de curenti, \nmai sprijinindu-se de-o raza teapana, de soare.\nEu stau pe plaja-ntinsa taiata-n unghi perfect\nsi ii contemplu ca la o debarcare.\nO flota infinita de yole. Si astept\nun pas gresit sa vad, sau o alunecare\nmacar pan' la genunchi in valul diafan\nsunand sub lenta lor inaintare.\nDar ei sunt zvelti si calmi, si simultan\nau si deprins sa mearga pe valuri, in picioare.|1307
Nichita Stănescu|Ecou de văi|Ecou de văi răsună-n tine, surdă\nbisericii cu turnul răsucit…\nÎnchid pereții umeziți din schit\ndescătușate plesnituri de durdă\n\nZadarnic orologiul împarte\ncădelnița înclătinată-n loc…\n…Ți-a fost luat în gene noaptea foc\ndar clipa e-n mări… departe…|3539
Ion Barbu|Când va veni declinul|Cu maini invinetite de umblet lung prin ger\nVoi reintra in mine cand va veni declinul;\nVoi cobori sa caut, pierduta-ntr-un ungher,\nFirida unde arde cu foc nestins Divinul.\nSi flacarii voi spune: Fior al caldei firi,\nJoc viu ori sovaielnic de galbena marama,\nVibrare necurmata, zigzag de palpairi,\nUsoara si fierbinte vapaie, te destrama;\nReda nemarginirii fugarul tau mister\nMereu mai stravezie, mereu mai nea,\nPrin sure si inalte pustiuri de eter\nDesfasura pe hauri o horbota aprinsa.\nDeasupra ta, deasupra haoticului drum,\nCupolele nocturne te-or strejui hieratic;\nIar tu vei fi parfumul lunecator de-acum\nPe-a lumilor intinsa tipsie de jeratic.\nCurand, sub faldul umbrei, nu vei mai deslusi\nNici recea Astartee, nici incruntata Gee\nDoar spuza sidefata in departare, si\nIn preajma, goana unor naluci opiacee.\n\nVulturi de flacari, astrii spre tine s-or purta.\nVaslirii lor solemne deschide-atunci ferestre\nSi bea din plin vartejul starnit in preajma ta\nCum altadata, boarea padurilor terestre.\nRespira, cresti mai vasta in plasma unde doar\nO singura navala de nazuinti se-aprinde,\nAsemeni unui mare si lacom protozoar,\nInmugurindu-ti brate, in noapte le intinde.\nAl tau, al tau, ul Intregului dintai,\nDin negura-Andromedii la sorii din Centaur,\nStapanitoare, soarbe tot cerul si ramai\nPrin marea de funingini navodul plin cu aur.|804
Magda Isanos|Greșeală de tipar|Pe fiecare filă-a vieții mele\nE-o lacrimă mai mult lângă surâs;\nDar e-un belșug de dragoste și vis,\nCa-n nopți de toamnă risipiri de stele.\n\nÎmi răsfoiesc adesea trista carte\nȘi-n foșnet de-amintiri surâd și-mi zic:\nCă-n drumul care duce către moarte\nEu n-am uitat pe margine nimic.\n\nSînt pete, însă petele-s de-argint\nCa niște fluturi morți, ca niște flori,\nDin câte-au răsărit de-atâtea ori\nȘi s-au uscat pe-al inimii pământ.\n\nIci, colo, stropi albaștri de cerneală\nȘi urmele durerii, ca de praf;\nDar vina este-a unui tipograf\nCu litera destinelor în poală.|3431
Radu Gyr|Cârje|Întorc faţa spre ce nu-i\nŞi scot limba la ce este.\nFrunţi şi coifuri, câte-avui,\nLe-am uitat în cer pe creste.\n\nÎn zadar de voi mă rog,\nUmeri frânţi şi braţe ciunge.\nBiete suflete olog,\nCârja mea nu-ţi mai ajunge.\n\nChiar rădvan cu caste roţi,\nÎncrustat cu diamante,\nDe ţi-aş da, tot nu mai poţi\nSă te urci spre piscuri boante.\n\nNa-ţi cămaşa mea de prinţ,\nGăurită-n lunga trântă !\nEu o scuip şi-o rup în dinţi,\nTu sărută-i zdreanţa sfântă.\n\nMi-au sfinţit-o stelele reci,\nMi-au spurcat-o-n răni şi fiere.\nPe de-a-ntregu-s numai teci\nPurtând cioturi de hangere.\n\nLumea mea, de ce mă-ngropi\nSub cenuşa ta fierbinte ?\nDuc sub pleoape luna-n plopi\nŞi vreo cin'zeci de morminte.\n\nDin volumul de poezii Lirica orală|1748
Costache Ioanid|O, Tată bun şi sfânt|poeme inedite\nprelucrare după Cesar Frank\n\n\nO, Tată bun şi sfânt,\no, Tată milostiv,\nspre tronul Tău a noastră ruga înălţăm!...\nTot mai curaţi să fim, mai sfinţi să Te slujim!\n\nTată, Tată, Faţă Ta umili căutăm.\nTată, Tată, da-ne din harul Tău!\nGând, dor şi inima,\nTu să le-ndrumi mereu!...\n\nCând suntem ispitiţi ne da puterea Ta!\nÎn ceas de mari dureri trimite sfânt balsam,\nrevarsă astăzi din îndurarea Ta\niar laudă noastră nu va înceta\ncât vom trăi, Amin!\n\nAMIN|2804
Octavian Goga|Cântec din bătrâni|Scrisoare\nContesei de Noailles; născ. Principesa Brâncoveanu1\nBrâncoveanu Constantin,\nBoieriu vechiu şi domn creştin...\n\n\nÎţi recitesc răvaşu-n franţuzeşte\nCu slova lui muiată-n ironie\nŞi, nu ştiu cum, un gând mă ispiteşte...\nMă iartă, doamnă, că ţi-l spun şi ţie...\nTu ne-ai uitat, tu din strigarea noastră\nNu ştii nimic, nimica nu te doare;\nNici Dunărea nu-ţi plânge la fereastră,\nNici munţii mei nu pot să te-nfioare...\nNu ne-nţelegi nici visul, nici cuvântul,\nNici cântecul tu nu ni-l poţi cunoaşte...\nDin ţara ta ţi-a mai rămas pământul,\nAi grâu în el, dar ţi-ai uitat de moaşte...\nAbia o dat' când te chema Bizanţul,\nAi poposit la noi o clipă-două:\nVerigă mândră ce te-ai rupt din lanţul\nUnor vieţi atât de scumpe nouă...\nDe-aceea azi te miri ca de-o poveste\nCând cineva de rostul tău te-ntreabă,\nO glumă-ţi par cuvintele aceste\nŞi râzi de noi, odraslă basarabă...\nRâzi în zadar! Trecutul ne-nfăşoară\nOricât de mult l-am surghiuni din minte...\nStrăbunii-n noi de veci nu vor să moară\nŞi noi minţim, dar sângele nu minte!\nEi vin la noi... — Ş-acolo-n metropola\nPe malul Senei umbra lor străbate,\nSuflarea lor pătrunde sub cupola\nPalatelor cu creştete bronzate...\nCâţi logofeţi şi vornici nu se schimbă\nÎn noaptea ta cu visuri zbuciumate...\n— Cu noi în drum doar pururea se plimbă\nUn ţintirim de suflete uitate...\nCând vei simţi o jale vag-adese\nŞi-n liniştea amurgului de toamnă\nTe vor fura îndemnuri ne-nţelese,\nNu te mira: Sunt Brâncovenii, doamnă|1679
Duiliu Zamfirescu|Primăvara|Bine-ai venit din nou la noi\nSurată primăvară,\nSă mai răsune prin zăvoi\nTeleanca turmelor de oi\nŞi cucul pierde-vară.\n\nBine-ai venit cu părul prins\nÎn mărgăritărele,\nCu trupul pe sub sân încins\nÎn volburate într-adins\nRochiţi de rândunele.\n\nMireasă-n carul tău de flori\nCu fluturi prin bulendre,\nAduci taraf de cântători,\nVioarele-n privighetori\nIar cobza-n măcălendre.\n\nDai lumii sufletul senin\nŞi dor de poezie,\nDai chef de joc şi de pelin\nŞi poate, un pahar cu vin\nNuntaşului ce scrie.|516
Tudor Arghezi|Inscripție|"Nu-i nimic de pus în loc,\nOri îl ai, ori n-ai noroc,\nAm trecut ades prin foc\nCa un vînt. Aveam noroc.\nNici talentul, arză-l focul\nNu te ține cît norocul.\n\nO fi prost\nCum e și-a fost\nÎn ce face, dobitoc,\nDar a-nvins. Avea noroc.\n\nDu-te-n neguri și furtună\nAi noroc : ți-e vremea bună.\nȘi te-ntoarce sănătos.\nAi noroc. Ești norocos.\n\nDin "" Caietul albastru ""\n\n-Tudor Arghezi - VERSURI - 1980"|4158
Adrian Păunescu|Cosaș în fân|"E toamna în declin,\nCe mici lumini rămân,\nMurim și noi puţin\nÎn orice stog de fân.\n\nŞi, dacă-ţi este greu,\nAşa cum îmi spuneai,\nTu, hai, în braţul meu,\nCa fânu-n coasă, hai.\n\nSe-ntunecă mereu\nŞi stelele s-au frânt,\nE toamnă-n braţul meu,\nE toamnă pe pământ.\n\nSă-mi cazi încet la piept\nCă n-ai scăpare, n-ai,\nCu braţul meu te-aştept,\nCa fânu-n coasă, hai.\n\nŞi numai într-un an\nCe-l simt, dar nu îl ştiu,\nCurat şi pământean\nVoi spune că-i târziu.\n\nTe rog să nu mai vii,\nSunt un cosaş bătrân\nŞi-n braţele pustii\nNu-ncape-un fir de fân.\n\nSă mă mai laşi, mai laşi,\nSă mai rămân, rămân,\nCa un cosaş, cosaş,\nÎn nişte fân, în fân.\n\n(din vol. ""Sînt un om liber"")"|4431
Alexei Mateevici|Văd prăbuşirea|Văd prăbuşirea unei stele,\nAl nopţii mândrului luceafăr,\nŞi sufletul cântării mele\nSmintit se zbate şi neteafăr.\n\nSe scurge noaptea-n sfântă tihnă,\nDar tunurile vrăjmăşeşti\nŢintesc şi bat fără odihnă\nSă şteargă satul Mărăşeşti.\n\nAduce fierul moarte-n şuier\nŞi prăbuşire pe pământ,\nSe frânge cântecul din fluier\nŞi moare-n tremur de mormânt.\n\nIar sufletul cântării mele\nSmintit se zbate şi neteafăr\nLa prăbuşirea unei stele,\nAl nopţii mândrului luceafăr.\n\nMărăşeşti, 5-6 iulie 1917|238
Lucian Blaga|Eva|Când şarpele intinse Evei mărul, îi vorbi\nc-un glas ce răsună\nde printre frunze ca un clopot de argint.\nDar s-a întâmplat că-i mai şopti apoi\nşi ceva la ureche\nîncet, nespus de încet,\nceva ce nu se spune în scripturi.\n\nNici Dumnezeu n-a auzit ce i-a şoptit anume\ncu toate că asculta şi el.\nŞi Eva n-a voit să-i spuna nici lui Adam.\nDe-atunci femeia ascunde sub pleoape o taină\nşi-şi miscă geana parca-ar zice\ncă ea ştie ceva,\nce noi nu ştim,\nce nimenea nu ştie,\nnici Dumnezeu chiar.|3321
Ion Luca Caragiale|Graţia domniţei|"Tânăra Domniţă a încălecat:\nPentru prima oară merge la vânat,\nCu-al ei mire june, tocmai sus în munte,\nSă vâneze ciute, cerbi cu coarne-n frunte.\nTinerime-aleasă toţi voinici băieţi,\nIntrarmaţi cu paloş, suliţi şi săgeţi,\nÎi urmează veseli. Zgomotul e mare;\nCornul suflă-ntr-una la patru hotare.\nSe începe goana. Tânăra copilă\nTremură de spaimă, tremură de milă,\nVăzând că-mprejuru-i acea tinerime\nFace-atâtea jertfe cu aşa cruzime.\nTotdeun-un suflet c-al ei delicat\nCu cruzimi de-acestea greu va fi-mpăcat!\nPe când lăcrimează, iată că de-odată,\nDin desiş, în faţă-i un cerb se arată,\nCu bogate coarne, cu pasul uşor,\nAsudat de goană, cu ochi rugător,\nVine şi-ngenuchie l-ale ei picioare\nGraţie imploră, ca să nu-l omoare.\nDar şi al ei mire, iată-l că soseşte,\nArma-n sus ridică şi ochind ţinteşte,\nCa un vultur aprig, cu suliţa-i lungă,\nPe cerb, drept în coaste, vrea ca să-l străpungă.\n""Nu! strigă Domniţa! Nu da, dragul meu!\nPe-acest cerb, sărmanul, vreau să-l mântui eu;\nCăci mie-n genuche, el s-a prosternat,\nConvins că de mine poate fi salvat!\nMie în genuche a venit să ceară\nGraţie... Eu nu pot ca să-l las să piară!""\nŞi zicând acestea ea a dezsarmat\nBraţul ce-al său mire ţine ridicat.\nMirele-i se lasă-ndată-nduioşi,\nCătre cerb se-ntoarce cu blândeţe, şi,\nCând vin toţi curtenii cu armele-ardicate,\nJunele îi zice: ""Mergi în libertate!""\nMult poate femeiea!... cu graţia sa.\nOrice răutate ea va dezarma!"|844
Vasile Conta |Viaţa|Simţim timpul cum se scurge\nCum torentu-i pe pământ,\nTot răstoarnă şi distruge,\nTimpul curge,\nViaţa fuge,\nŞi cu-această suspinare\nNe târăşte la mormânt:\nO! Nimic cât eşti de mare!|4290
Panait Cerna|Zece maiu|S-aprind lumini lângă lumine\nŞi flutură steag lângă steag —\nTe simţi mai viu, mai bun, şi-ţi vine\nSă-mbrăţişezi pe toţi, de drag,\nE ziua neamului ne-nvins —\nE zece maiu. Tot cerul pare\nUn lampadar imens, aprins\nAnume pentru sărbătoare.\n\nTârât de valuri fericite,\nMergi fără ţintă, n-ai popas...\nTrăsuri şi care înflorite\nAbia străbat pe străzi, la pas.\nSub arcuri vii de lampioane\nTot curge lumea, pe-ndelete —\nCopii şi zâne din balcoane\nÎmpart surâsuri şi buchete.\n\nE râs, e farmec, e mişcare...\nRachete — crainici luminoşi —\nSe-ntrec să cheme la serbare\nPe zeii toţi şi pe strămoşi.\nŞi-n seara-aceasta sfântă, plină\nDe amintiri şi de mister,\nDurează drumuri de lumină\nÎntre pământ şi între cer ...\n\nPărtaş al fericirii sfinte\nStă Luminatul Crai de-o parte —\nDeodată-i fulgeră prin minte\nVedenii dintr-un câmp de moarte.\nUn gând a prins să-l înfioare,\nŞi ochii lui se umeziră:\nDe la obşteasca sărbătoare\nLipsesc acei ce-o pregătiră...|3810
Adrian Păunescu|Îndrăgostit de Bucureşti|Nu ştiu de ce, pe cât m-afund în viaţă,\nmă simt atras de fleacuri omeneşti,\nşi-mi place-n anotimpul de vacanță\nsă-ntârzii, să rămân în Bucureşti.\n\nDe el ne-am săturat, dar el ne place,\nel e un prag lovit să vezi alt prag,\nşi-acum, când sunt sătul de locul zilnic\nmă simt golit şi-mi e deodată drag.\n\nPe piatra lui am tot bătut cadența\nşi-am s-o mai bat atât cât voi trăi,\nspre un Olimp ascuns pe orice stradă\nîn căutarea marii poezii.\n\nAici m-au sufocat cu dulce teii\nşi au trecut aiurea anii mei,\naici copiii mi-au venit la viaţă\nşi am născut şi-am îngropat idei.\n\nLa Bucureşti, copilăria toată,\nvisam s-ajung să pot şi eu vedea\ncelebrii câini ce au covrigi în coadă\nşi să-ntâlnesc şi eu pe mama mea.\n\nEu vara aş iubi-o pe orbeşte,\ndar simt că toamna-i anotimpul meu,\ncând frunze şi lumini pe bulevarde\nmai dau halou părerilor de rău.\n\nCând pe terase se mai bea o bere\nşi oamenii romanţe triste vor,\nşi-n curţi se face vin din must de struguri\nşi toţi bucureştenii au umor.\n\nL-am părăsit destul, ca azi să-l caut\nşi să-l găsesc întodeauna treaz,\nnu este el cel mai frumos din lume,\ndar cel mai drag ne e, în orice caz.\n\nMă pregătesc să fug din nou în ţară\nşi să câştig aripi dumnezeieşti,\nsă pot gusta melancolia toamnei\nîn fiecare colţ de Bucureşti.|4498
Elena Farago|În ziua de Paşti|Toţi copiii azi se îmbracă\n Cu ce au ei mai frumos\n Şi părinţii lor le cântă\n Învierea lui Christos.\n\n Şi la masă ciocnesc astăzi\n Toţi copiii cei cuminţi,\n Ouă roşii şi pestriţe,\n Cu iubiţii lor părinţi.\n\n Toţi copiii azi sunt darnici\n Căci ei ştiu că lui Christos,\n Îi sunt dragi numai copiii\n Cei cu sufletul milos.\n\n Şi copiii buni la suflet,\n Azi cu bucurie dau,\n Cozonaci şi ouă roşii\n La copiii care n-au.|541
Radu Gyr|Nu ştim cum o să fie clipa-aceea . . .|Nu ştim cum o să fie clipa-aceea . . .\nVor trece peste lume crunte roţi\n-ca tunetul cu grii lui saboţi-\nsau poate-o arde-n cer Casiopeea\nşi umbre dulci, tiptil ca nişte hoţi,\nşi-or furişa în taine-albastre cheia . . .\nNu ştim cum o să fie clipa-aceea,\ndar vom pleca pe rând toţi, toţi . . .\n\nNu ştim cum o să fie clipa. Poate unii\ns-or agaţă de prag cu braţ flămând, \nalţii vor vrea să plece mai curând ;\nunii-n genunchi, iar alţii ca gorunii,\nînalţi şi drepţi sub fulger sângerând,\ndar beţi de ţuica tare a furtunii.\nNu ştim cum o să fie clipa pentru unii,\ndar vom pleca pe rând, pe rând . . .\n\nŞi de-om pleca şi cei ce n-or s-adune\npe tâmple nici un spin aurifer,\nşi cei ce-am strâns din lupte şi din fier\no zdreanţă sfântă ca o rugăciune,\ncu toţii vom şti la porţile de ger\ncă-n lăcrimarea clipei care-apune\npalpită veşnicii care nu pier . . .\n\nToţi vom pleca, dar nimeni nu va spune\ncă nu-şi avu în lut un strop de cer\n\nŞi toţi vom duce-n noi câte-o minune.|1796
Nicolae Labiş|Întâlnire cu tractoriștii|Cantau un cantec simplu ca pamantul,\nLanga vagon, starnind din spuza jarul.\nMorocanos, soferul a stins farul\nSi a oprit masina-n campul gol.\nSoferul se grabea, era-nciudat\nCa zabovim din nou si ca e seara,\nSemanatura neagra de secara\nSe intindea fara sfarsit in jur.\nCantau un cantec simplu ca pamantul\nSub raza lunei, brazdele arate\n\nSe leganau in valuri platinate.\nNe-am asezat tacuti langa flacai\nSi fara sa-si dea seama, si soferul\nA inceput sa cante ragusit,\nUitand ca este noapte, ca-i grabit,\nSi palma grea mi-a sprijinit pe umar.\nCantau un cantec simplu ca pamantul,\nCu duiosie candida-n privire.\nCutremurati de-adanca fericire\nA ceasului de-odihna si de farmec.\nAm inteles atuncea cat de searbad\nTrec cateodata cantecele mele.\nSi am simtit in cercurile-i grele\nCum remuscarea inima imi strange.\nCantau un cantec simplu ca pamantul,\nSi-n incordare, undeva sub glii,\nSemintele si-a sevelor tarii\nVieti gingase, plapande, plamadeau.\nEu i-as fi strans la piept pe-acesti flacai\nSi le-as fi spus intreaga mea mahnire,\nDar m-am temut ca poate-au sa se mire\nCa de-un zalud poet sentimental.\nTaci, inima, opreste-ti glasul frant,\nIngandurarea-ti trista si amara\nTi-o umple cu arome de secara\nSi cu sclipirea ochilor din jur.\n\nAduna-le acest cantec de pe gura\nSi nu uita cum dupa munca dura\nFlacaii, langa foc, pe aratura,\nCantau un cantec simplu ca pamant|1640
Radu Gyr|Alterări|Iubeai o fată de zăpadă\nși numele-i scriai mereu\npe-un pentagon, pe-un minereu,\npe cărți de mult uitate-n ladă.\n\nEu, pe pupitrul din liceu,\nschimbam compasul meu în spadă\nși rătăceam în cruciadă cu\nRichard - Inimă de Leu.\n\nColega, cine să ne creadă\nc-am ars cândva un curcubeu?\nTu ești domn solemn și greu,\ncu pasul obosit pe stradă,\n\nIar eu… Dar oare mai sunt eu?\nRâd de spada mea schiloadă\nși nu mai plec în cruciadă\ncu Richard - Inimă de Leu.|3819
Adrian Păunescu|Varsta|Credeam ca, din iubirea pentru tine,\nAm scris, plangand, acele carti de foc,\nIn care te-am pierdut ca pe-un noroc\nSi niciodata n-o sa-mi fie bine.\n\nSi-asa cum nu pot spune ca ma joc\nSi ca mi-ar fi, de tot ce-a fost, rusine,\nConstat ca mana stie sa se-nchine,\nSi azi, cand tu nu mai existi deloc.\n\nSi trebuie sa-ti spun ca, peste toate,\nMotivul n-ai fost tu, precum parea,\nCi varsta mea si disperarea mea,\nPrea ocolite de sinceritate.\n\nMereu mai trista inima mea bate,\nDe grija mea, si nu de grija ta.|2474
Adrian Păunescu|Scrisoarea|Si , dintr-o data , simt ca mi-ar placea\nSa-mi scrii pe intuneric o scrisoare ,\nAsa cum te-ndoiesti , in umbra mea ,\nDe tine si de noi , de fiecare.\n\nNehotarata esti si nici nu ai\nPe nimeni sa-ti raspunda care-i drumul ,\nSi-n valmasagul tau de iad si rai ,\nTe face si mai luminoasa fumul .\n\nSi , dintr-odata , cred ca as voi\nSa-ti dau deoparte fiecare haina ,\nChiar tu , nefericito , intr-o zi ,\nSa-mi fii scrisoarea de citit in taina.\n\nVreau sa-ti citesc cu gura sanii mici\nSi gura ta sa o citesc alene ,\nScrisoarea ta sa o pastrezaici\nSi virgula sa-ti pun intre sprancene.\n\nTrimite tu scrisoarea care esti\nFiintei mele , s-o citesc la noapte ,\nCand , peste orice ganduri dusmanesti ,\nMiroase-n Sud a cereale coapte.\n\nTe-astept la zarea fiecarui gand ,\nNehotararea ta de fond ma doare ,\nTe voi lua in brate lacrimand\nSi am sa te deschid , ca pe-o scrisoare.\n\nTu esti scrisoarea mea fara sfarsit ,\nCand te citesc , mi-e jale si mi-e bine ,\nIn locul unui plic obisnuit ,\nTrimite-te , trimite-te pe tine.|2428
A. E. Baconsky|Cor de tineri|Când va veni oare multașteptatul hotar\nși-acele lucruri pe care de-atâta timp le râvnim?\nVara cântau broaștele sus, undeva pe Neue Kantstrasse,\nnoaptea târziu și noi adormeam pe bănci de piatră,\npalizi ca luna, și porneam înapoi spre bănuite\nși melancolice jungle sau goi ne scăldam la Havel\naprinzând focuri pe plajă în cinstea unor zei necunoscuți,\ncăci zeii pe care-i cunoșteam muriră cu toții (noi înșine\nam ucis câțiva dintre ei), iar cei ce se nasc\nau de pe-acum miros de cadavru. Veni și toamna,\niat-o pe nesimțite așezându-se printre noi și răpindu-ne\norice iluzie. Fum de putregai, întuneric și ceață\nprin care farurile mașinilor ne caută mereu -\nurlet de fiare reci, de fiare trucate, zgomot negru,\nde parcă toate lucrurile s-ar învârti-n jurul lor\nsau în jurul nostru, sau răsucindu-se singure\nși-ar tripla capul. La ce bun această mișcare,\naceastă nebunie în cerc, această încleștare? Preoții noștri\nspun că suntem fericiți, alții ne plâng, deși privesc lacom\nspre bogățiile noastre - dar toate acestea nu sunt\ndecât gunoi verbal de imprimat pe epiderma\nde hârtie a veacului. Noi așteptăm, cu toate că singuri\nnu mai știm ce. Pe poduri suspendate stăm\nscuipând în apă propria noastră imagine.|2653
Adrian Păunescu|Ființa și averea|Să nu mai ştiu nimica,\nSă nu mai ştiu ce-i frica,\nSă nu mai ştiu,\nDoar dragostea s-o ştiu.\n\nNici pofta de avere,\nNici pofta de putere,\nNimic, nimic,\nCe-l fac pe om mai mic.\n\nOmul e-atâta de mic\nŞi-mbătrâneşte cu jale,\nDacă ajunge, de fapt,\nSluga averilor sale.\n\nFiinţa omenească\nNu poate să-nflorească\nDe-atâta rău,\nAl meu, al lui, al tău.\n\nCondiţia umană\nPalpită ca o rană\nŞi vai de noi,\nSpre fiare înapoi.\n\nDe ce atâta ură\nŞi atâta luptă dură,\nCe imprudent\nÎn orice moment.\n\nSă fie sănătate,\nÎn urma ei vin toate\nŞi-ntinerind\nDoar sănătoşi să fïm.|2278
Ion Minulescu|Drum crucial|Pe scara sufletului meu\nM-am întâlnit cu bunul Dumnezeu -\nEu coboram mâhnit din conştiinţa mea,\nIar El urca surâzător spre ea!...\n\nŞi ne-am oprit la jumătatea scării\nÎncrucişându-ne în clipa-ntâmpinării\nSăgeţile perechilor de ochi ca de-obicei -\nAh! ochii Lui cum seamănă cu ochii mei!\n\nPe scara sufletului meu\nM-am întâlnit din nou cu Dumnezeu -\nEl cobora solemn din conştiinţa mea,\nIar Eu urcam surâzător spre ea!...|3149
Tudor Arghezi|Pe cobză|Vi-i necaz că nu aveți\nȘi voi, două tinereți.\nZgîndărind aiurea struna,\nNu știți ce face cu una.\n\n1967|4199
Tudor Arghezi|Ion Ion|În beciul cu morţii, Ion e frumos.\nÎntins gol pe piatră, c-un fraged suris.\nTrei nopţi şobolanii l-au ros\nŞi gura-i băloasa ca de sacis.\n\nCând cioclu-l ridică-n spinare\nIon par-ar fi de pământ.\nDe-l pui poate stă în picioare\nDar braţul e moale şi frânt.\n\nÎn ochii-i deşchisi, o lumină,\nA satului unde-i născut,\nA câmpului unde iezii-a păscut,\nA încremenit acolo străină.\n\nDeparte de vatră şi prins de boieri,\nDeparte de jalea mămuchii,\nPe trupu-i cu pete şi peri\nÎn cârduri sunt morţi şi păduchii.|4165
Adrian Păunescu|Implozia națională XXVII - Nu pare sortită liniștii țara aceasta nefericită|Și nici nu va avea niciodată linişte,\nDacă fiecare guvern nu găseşte altceva mai bun\nDe făcut, decât să învinovăţească şi să aresteze\nGuvernul anterior. Nu vă temeţi, nu va mai veni\nNici o armată străină peste noi.\nS-a reuşit performanţa incredibilă ca românii\nSă-i omoare pe români şi mereu va mai fi\nCeva de răzbunat, pentru generaţia noilor orfani politici.\nDar roata istoriei merge înainte şi cineva\nO să întrebe mâine de ce a fost nevoie de crimele\nDe astăzi. Şi nu va fi linişte niciodată.\nDe aceea, dac-ar fi o reformă de făcut,\nEa ar trebui să se adreseze, întâi de toate,\nRelaţiilor dintre oameni. Şi dac-ar fi o lege\nDe votat şi de impus în România, ea ar trebui\nSă consacre definitiv reconcilierea naţională\nZâzania, ura. Goliţi puşcăriile, goliţi urgent puşcăriile,\nŞi să interzică, sub pedeapsă, răzbunarea,\nÎnainte de a mai muri cineva în ele, goliţi puşcăriile,\nDacă nu vreţi să transformaţi România\nÎntr-un cimitir. Într-un cimitir\nCu dobânzi halucinante, până la sfârşitul veacurilor!|4495
Mihai Eminescu|Părea c-așteaptă...|Părea c-așteaptă s-o cuprind în brață\nȘi fața mea cu mânile-i s-o ieie,\nCa să mă pierd în ochi-i de femeie,\nCitind în ei întreaga mea viață.\n\nDar când s-o prind, ea n-a voit să steie\nCi într-o parte-ntoarse dulcea-i față;\nPândind, cu ochii mă-ntreba isteață:\nSă-mi dea o gură, ori să nu-mi mai deie?\n\nDe-astfel de toane vecinic nu te saturi,\nOricât o rogi, ea tot se dă în laturi\nȘ-abia la urmă parcă tot se-ndură.\n\nÎmprotiviri duioase-a frumuseții\nÎn lupte dulci disfac urâtul vieții,\nCe n-au amar, fiindcă au măsură.|1198
Radu Gyr|Cavalerul|Contemplu, sub armură, cavalerul,\nîntors pe za cu roșii răsărituri.\nÎn veac obscur de patimi și de mituri,\nsfințea în cer și spada și mânerul.\n\nÎi sângerau pe platoșa cu nituri\nși crinii și blazoanele și fierul.\nÎi scânteia în deget juvaerul\nși-n el doi ochi cu-albastre infinituri.\n\nSuperb și crud, patetic și fanatic,\ncu baniera sus pe curcubeie,\nînfumurat, bețiv și muieratic,\n\nadesea renunța la epopee\nși viața-și da pentr-un cocor sălbatic\nsau pentru-un zâmbet galeș de femeie.|3857
Gellu Naum|Aş zice să eliberez uraganul|Un sedentar priveşte printr-o fereastră mică\nmă vede cum fumez sau cum gonesc cu trestia un şarpe\nbăiat sau fată are sâni de o valoare incredibilă\nar vrea să mă insulte mai crede în prestigii\nşarpele a fugit sau ne supraveghează\nde fapt îşi scutură solzii peste toată poeticăria noastră|4634
Nichita Stănescu|Pentru cele două picături de rouă|(să mi-o publice postum - Nichita Stănescu))\n\nCând marea își varsă din sine\namarul și peștele\ncresc valuri și-atâta, iubită…\nde vrei izgonește-le.\n\nCând piscul văiugii își plânge\nîn fulger fărâmele\nCad așchii de stâncă, iubită…\nde-ți place sfărâmă-le.\n\n…Azi noapte am visat între arbori\npierzarea clipitelor…\nîn vis se făcea că răsună\ntălăngile vitelor…\n\nȘi-n om din cuvinte, iubită…\nhai vino și strânge-le\n…îmi umblă cuvântul prin vine\nodată cu sângele.|1513
Victor Eftimiu|Moartea lui Homer|Din văzduh, pe temple moarte, început-a să se cearnă,\nÎn buchete resfirate, floarea nopților de iarnă.\nMiezul nopții. Viscolește. Nu e nimeni prin cetate…\nDoar un orb bătrân și gârbov, pe la porți închise bate.\nGlasul lui, purtat de vânturi, ca un fulg rătăcitor\nSe topește în noianul fulgilor ce cad și mor…\nNu-i deschide nimeni. Orbul părăsit de vlaga vieții\nSe împiedică, se scoală, pipăind ușor pereții,\nMâna-i tremură pe coarde și din unghii sângerate\nUn acord ușor de liră aiurând ușor, se zbate, —\nE-n zadar! Căci în noianul fulgilor ce cad și mor\nGlasul lirei se topește ca un fulg rătăcitor.\nO, ce frig, ce frig! Și-atâta e de cald acum prin case\nCei bogați petrec și nu vor la căminul lor să-l lase!\nÎn zadar se roagă orbul pe la porțile închise\nSă le cânte rapsodia lui Achile și Ulyse!\nO! aedul cel din urmă și rapsodul cel dintâi\nVa muri uitat pe drumuri și cu lira căpătâi…\nVa muri! Își simte moartea! Vede coasa ce scânteie\nȘi s-apropie. Înlături! Noaptea pare-o epopee\nLungă… lungă… nesfârșită. Vântu-i biciul lui Neptun,\nCare-i sfâșie obrajii tot mai aprig, mai nebun;\nFulgii par un rai sălbatec de furnici ori de albine\nCare zumzăie și-nțeapă… Si cum ziua nu mai vine\nȘi cum nimeni nu-i deschide, cade bietul cerșitor.\nVântul tace. Iar zăpada îl acoperă ușor.\n\nNoaptea scade. Trecătorii, lângă-o poartă încuiată,\nAu găsit în zori de ziuă un moșneag ucis de ger, —\nGura-i stă parcă să ceară, mâna lui era' nghețată\nIar pe lira-i fără coarde scria: „Lira lui Homer!”…|2100
Marin Sorescu|Foaie verde|Codrule,\nDă-mi o frunză de sus,\npentru lumină şi pentru tinereţe,\nŞi pentru viaţa care nu moare.\n\nCodrule,\nDă-mi o frunză de jos,\nPentru întuneric şi pentru bătrâneţe;\nŞi pentru moartea care nu învie.\n\nNoi ne-am scris sufletul\nPe frunze...\nCodrule,\nDă-mi toate frunzele tale\nSă cânt cu ele.\n\nSau mai bine cântă tu\nŞi cu sufletul meu.|2593
Zorica Laţcu|Buna Vestire|Venit-a sol din Cer, pe aripi de vânt,\nȘi s-a oprit pe prag cu-nchinăciune.\nÎn mână duce crinul proaspăt frânt,\nSmerite, buzele-i solesc minune.\n\nVestirea lui pe Tine Te uimește:\nRidici spre El privirea Ta mirată;\nMișcarea mâinii stângi parcă oprește\nDeparte, spusa binecuvântată.\n\nȘi dreapta, ca o pată grea de soare,\nVeșmântul verde peste piept l-apasă.\nÎn gând Te-ntrebi: „Cum se poate oare,\nSă-i fiu Stăpânului Prea-nalt, mireasă?”\n\nFiința Ta e foaia cea nescrisă,\nDin veci, Cuvântului Preasfânt gătită.\nSe vede-n zare, prin ușa larg deschisă,\nUn colț de cer și-o ramură-nflorită.\n\nDin slava sufletelor preacurate,\nLumină peste chipul Tău se țese\nPe creștetu-ți cununi de nestemate\nPrind văl ușor cu-nflorituri alese.\n\nȘi pe sub văl strălucitor s-arată\nBogatul păr arzând cu flăcări pline,\nOrbit de-atâta slavă, ochiul cată\nUn colț întunecos printre lumine.\n\nPrivirea mea încet prin foc străbate\nCi nu-ntâlnește decât raze-n cale.\nUn trandafir, cu pete-ntunecate,\nA nins încet, în jurul Tău petale.\n\nȘi-n plecăciunea plină de avânt,\nPe care Îngerul Ți-o-nchină Ție\nȘi-n buzele lui scris-a Duhul Sfânt\nUn viers smerit, soliri de bucurie.|2142
Vasile Alecsandri|Oaspeții primăverii|În fund, pe cer albastru, în zarea depărtată,\n La răsărit, sub soare, un negru punct s-arată!\n E cocostârcul tainic în lume călător,\n Al primăverii dulce iubit prevestitor.\n\n El vine, se înalţă, în cercuri line zboară \n Şi, răpide ca gândul, la cuibu-i se coboară;\n Iar copilaşii veseli, cu peptul dezgolit,\n Aleargă, sar în cale-i şi-i zic: „Bine-ai sosit!”\n\n În aer ciocârlia, pe casă rândunele,\n Pe crengile pădurii un roi de păsărele\n Cu-o lungă ciripire la soare se-ncălzesc\n Şi pe deasupra bălţii nagâţii se-nvârtesc.\n\n Ah! iată primăvara cu sânu-i de verdeaţă!\n În lume-i veselie, amor, sperare, viaţă,\n Şi cerul şi pământul preschimbă sărutări\n Prin raze aurite şi vesele cântări!|1998
Iulia Haşdeu|A fi iubită|But, oh! the choice what heart can doubt,\nOf tents with love, or thrones without?\n(Thomas Moore)\n\nMurişi, o, Beatrice, în floarea vîrstei sfinte...\nCu dragostea-i poetul te-a însufleţit;\nPrin versurile sale ne stă mereu în minte\nImaginea ta dulce, căci Dante te-a iubit.\n\nŢi-a fost, o, Eloise, fatală dimineaţa.\nDe Abelard iubită, fu sincer dragu-ţi crez,\nŞi - crin în mînăstire - sfîrşitu-ţi-ai viaţa...\nDar, ca pe Beatrice, eu te invidiez.\n\nTu-l plîngi pe Cid, Ximena, fiindcă, aspră, soarta\nPotrivnică îţi este şi nu-l mai poţi vedea.\nEl te-a iubit... Iubirea învinge chiar şi moartea;\nDe-aceea-ntotdeauna eu te voi învia!\n\nAh, să te ştii iubită! Ce sfîntă fericire!\nSă plîngi atunci îţi vine, dar lacrime cereşti!\nSă mori iubind!... Ah, moarte de har şi norocire.\nCînd mori în nimb de soare, ca-n el să retrăieşti!...|904
Ion Minulescu|Cântă-mi lăutare|- Cântă-mi lăutare doina\nCelor ce pornesc departe\nȘi pornind se pierd în zarea\nNăzuințelor deșarte!...\n\nDar bătrânu-și pleacă fruntea\nȘi sub braț vioara-și strânge:\n- Îmi ceri doina care-n viață\nNu se cântă ci se plânge!\n\nPlânge-mi dar atuncea cântul\nCelor care nu mai vin,\nCelor ce pornesc în lume\nȘi se sting sub cer strein...\n\nDar bătrânul mă privește\nCu ochi mari și plini de pace:\n- Îmi ceri cântul care-n viață\nNu se plânge ci se tace.|3135
Cincinat Pavelescu|Din Heine|Din lacrimile mele nasc\nGrădini întregi de albe flori,\nPe când suspinele-mi se schimbă\nÎn cântec de privighetori.\n\nȘi tu, de m-ai iubi, drăguță,\nGrădina-ntreagă-ar fi a ta,\nȘi veșnic numai sub fereastră-ți\nPrivighetorile-ar cânta.|325
Mihai Eminescu|Cu gândiri și cu imagini|Cu gândiri și cu imagini\nÎnnegrit-am multe pagini:\nȘ-ale cărții, ș-ale vieții,\nChiar din zorii tinereții.\n\nNu urmați gândirei mele:\nCăci noianu-i de greșele,\nUrmărind prin întuneric\nVisul vieții-mi cel himeric.\n\nNeavând învăț și normă,\nFantezia fără formă\nRătăcit-a, vai! cu mersul:\nNegru-i gândul, șchiop e viersul.\n\nȘi idei, ce altfel împle,\nArd în frunte, bat sub tâmple:\nEu le-am dat îmbrăcăminte\nPrea bogată, fără minte.\n\nEle samănă, hibride,\nEgiptenei piramide:\nUn mormânt de piatr-în munte\nCu icoanele cărunte,\n\nȘi de sfinxuri lungi alee,\nMonoliți și propilee,\nFac să crezi că după poartă\nZace-o-ntreagă țară moartă.\n\nIntri nuntru, sui pe treaptă,\nNici nu știi ce te așteaptă.\nCând acolo! sub o faclă\nDoarme-un singur rege-n raclă.|1107
Nichita Stănescu|Oul cu iris|Fiecare vorbă caldă, sub ea\ncloceşte un ou al vorbirilor noastre.\nVii verbe, o, voi,\ncu frunze verzi-albe-albastre.\nOul deschide deodată o pleoapă:\nsub iris se aude bătând\npliscul nenăscutei păsări, copilăreşti\nnumai în ea însăşi zburând.\nSar cojile! La început\nprivirea dă din aripi în unda\ndespărţită în delta pe care o face\ncând se varsă în oră, secunda.\nApoi, ah, apoi nici măcar\nnu mai e pasăre în izbucnire\nci se duce subţiindu-se, alungându-se,\nşiră-a spinării de frunză; - privire.|1500
Marin Sorescu|Cuminţenia muntelui|Spre gol alpin îşi duc domol\nturme de oi străvechiul port.\nSunt scorobeţi pe Sohodol,\nsunt scorobeţi şi pe Gilort.\n\nÎn soare, râul muscăreşte,\nsclipind pe pietre solzii reci;\nmoșdreanu-ar prinde şi el peşte,\niar tisa magică-n poteci.\n\nTe înfăşoară cu-o hlamidă\npe murmur vânăt, de Parâng;\nca faraonu-n piramidă,\nîntâi se zbate ochiul stâng.\n\nŞi hieroglifele-ţi din sânge\ndeodată le pricepi, mirat\nși, fericită, bolta plânge\nca o gravidă: „A mişcat!”|2575
Mihai Eminescu|Din Iliada|Cântă-ne, zână, a lui Ahil Peleidul mânie,\nCare cumplită făcu aheilor jale nespusă,\nSuflete mii viteze de fii de eroi în Aii\nAu trimis, pe ei înșii de pradă la câni lăsându-i\nȘi la paseri. Astfel se-mplini a lui Zeus voință\nDin acea zi când cearta făcu dezbinare amară\nÎntre mult divinul Achil și fiul lui Atreu,\nAgamemnon, al neamului tot și al regilor rege.\nCare din zei ațâță al dezbinului foc între dânșii?\nFiul Latonei și al lui Zeus, mânios pe rege,\nEl a trimis pierzătoare boli și moarte prin gloate,\nPentru că atreidul mustrase pe preotul Chrise\nCând acesta veni la Achaici mândre corăbii\nCa să-și răscumpere fiic-aducând prețioasele daruri\nȘi cu laurul nemuritorului Phoibos Apolon\nÎncunjură toiagul de aur. Tare rugă el\nȘi pre ahei, dar mai cu seamă pe cei doi\nFrați atrizi, ce erau căpetenii ai limbilor toate.|1126
Nichita Stănescu|Luare|Tu n-ai să mă laşi, nu,\nnu, nu mă lăsa\nfrate plopule, frate!\nVin şi îmbrăţişez cu repedea mea viaţă\nviaţa ta lentă\nN-ai să mă laşi,\nnu, aşa că nu?\nN-ai să mă laşi frate,\nnu, aşa că nu?\nMă voi scurge pe scoarţa ta,\nca ploaia,\ndar tu, nu-i aşa că tu,\nnu-i aşa că tu o să mă ţii,\nnu-i aşa că tu nu o să mă laşi, -\nşi atît de puţinul punct\nal amîndurora\no să-l faci de sărbătoare...\nMi-a somn frate,\nînrădăcinează-mă, tu,\nînrădăcinează-mă.|1456
Ion Minulescu|Turism|Şoseaua urcă spre Voineasa,\nIar Lotrul curge spre Brezoi...\nO fată şi-a pierdut cămaşa\nPrin fânul de curând cosit,\nŞi-acum, în poarta casei, s-a proptit\nSă-şi mai arate-o dată sânii goi\nŞi trupul rumenit de soare\nTuriştilor înfometaţi\nDe farmecul unei idile trecătoare\nÎn pitorescul munţilor Carpaţi...\n\nAşa sunt toate fetele la munte...\nÎn prima zi -\nOricare-ar fi -\nSe lasă sărutate doar pe frunte...\nA doua zi,\nPână şi cele mai ursuze\nSe lasă sărutate chiar pe buze...\nIar în a treia\nSau a parta zi\nSe lasă duse sub un brad\nUnde se-mpiedică, mai toate,\nŞi leşinate-n braţe-ţi cad,\nCa nişte biete curci plouate...\nDeşi - prin munţi, în fiecare vară,\nLa fel, turiştii urcă\nIar fetele... coboară...\n\nŞoseaua urcă spre Voineasa\nŞi Lotrul curge spre Brezoi...\nIar mirele\nŞi cu mireasa\nDin carul nou cu patru boi -\nUn dar de ziua nunţii lor -\nZâmbesc şireţi\nŞi fericiţi,\nCă graţie turiştilor\nAu fost uniţi\nÎn vecii...vecilor!...|3236
Ilarie Voronca|Punct|Ecuator fruntea sub sărutul amar.\nTren înspre trecut gestul ca album sau vis\nTuse ceasul prin pomi început de făurar\nAmforă surâsul tău în coapse închis.\n\nMereu paşii se destramă ca vorbe.\nAur acest gând ţi-l dărui inel\nRătăcim ca-n biblie prin coridor în stea\nÎn crescut, un cuvânt ca o privire.\n\nTrup dizolvat în peisaj acid\nElastic psalm printre grădini şi scut\nCa un păun anotimpul în piept desfăcut\nDupă tine uşile cerului se deschid.\n\nOs în nisip, linişte întreruptă ca inimă,\nAmurgul sparge fluier şi saltimbanc,\nRănile aerului glasul tău le vindecă.|785
George Coşbuc|Romanță|Negura nopții doarme pe mal,\nCa răzbunarea unor blestemuri,\nReci sunt de crivăț negrele vremuri,\nTe voi cuprinde ca să nu tremuri,\nDragă, și-al feții rumăn oval\nCulcă-l la pieptu-mi, stând visătoare.\nOchii tăi negri îmi vor fi soare,\nȘi prin săruturi, iubita mea,\nTe-oi face caldă de-ți va părea\nOrișice crivăț vânt de răcoare.\n\nVino cu mine! Tânăr sunt eu,\nTu ești frumoasă, floare de nalbă!\nNoaptea voi face-o să-ți fie albă,\nDin stele roșii face-ți-voi salbă,\nBrâu îți voi face din curcubeu\nSă te cunoască îngerii soră!\nDe te vor prinde zilele-n horă,\nCea mai frumoasă zână vei fi\nȘi-a lor crăiasă îți va găti\nRochii de purpor din auroră.\n\nSoarele-n osturi are palat,\nCât de idilic stă-n orizonuri!\nÎn tot tabloul el are tonuri,\nNumai credința află-n el tronuri,\nNumai amorul e-ncoronat.\nAcolo nimeni nu cântă solo,\nLa toate ține duet Apolo\nO, și-aici lumea cât e de rea!\nAcolo-n osturi, iubita mea,\nVino să mergem și noi acolo!|660
Mihai Eminescu|Am pus sofa la fereastră…|Am pus sofa la fereastă, —\nLuna trece blondă-tristă,\nStele curg strălucitoare, —\nMândra capu-n mâni și-ascunde.\n\nȘi-apoi și-l ascunde-n perini,\nÎntr-un colț al sofei roșii;\nAurul moale se desface,\nCurge pe grumazul alb.\n\nȘi de ce-și ascunde fața\nDulce, jună, fericită, —\nOh, ar vrea să râdă de bucurie\nFără ca s-o văd și eu.\n\nLuna-n patul ei de nouri\nAlbi, s-ascunde să se culce,\nPăru-n cap eu i-l încaier\nȘi-i sărut mânuța dulce.\n\nStele curg încet la vale,\nAerul moale scânteiază\nȘi ea ochii plini de lacrimi\nȘi-i închide și visează.\n\nDe-umăr alb îmi razim fruntea,\nZic puțin și mult privesc,\nInima în mine crește\nDe un dor supraceresc.\n\nTremură talia dulce\nStrâns de brațul meu cuprinsă,\nEa se apără,-mi cuprinde\nGâtul, — mă sărută, râde.\n\nȘi nimica nu mai zice.\nE atât de fericită, —\nSunt atât de fericit!\nLuna trece liniștită.|1081
Mihail Săulescu|Iulie|Un drum de țară lung,\nDin loc în loc, \nFantastice troițe,\nSub soarele de foc, \nȘi-ntind schiloade brațe obosite\nDe arșița de iulie chinuite.\n\nNoi mergem amândoi pe drumul lung, \nDar de căldură nici nu mai simțim, \nO! nici de unde am pornit, \nDar mai ales nici unde ne oprim,\nVom merge-așa\nLa nesfârșit, \nPrintre troițe schilodite\nDe ploaie și de vânt, \nDe soare și căldură.\n\nVom merge-așa, mereu, pe negândite, \nCu trupurile tot mai obosite,\nVom întâlni un han, departe, poate, \nOri poate o fântână,\nDar ce ne pasă?\nMergem -\nȘi arșița ne-apasă, \nȘi poate arșita ne mână\nSpre-un han, departe, ori către o fântână;\nDeși doar altceva ne-o fi făcut\nSă mergem pe un drum tăcut\nȘi plin de-atâta soare, \nCare ne arde, care ne dogoare.\n\nNe ducem legănându-ne greoi, \nCu gândurile moarte-n noi, \nCu trupurile obosite, \nCa și troițele ce par, \nPe drumul înălțat pe nesimțite, \nCă suie fiecare un calvar.|1250
Lucian Blaga|Am înțeles păcatul ce apasă peste casa mea|Am înțeles păcatul ce apasă peste casa mea\nca un mușchi strămoșesc.\nO, de ce am tălmăcit vremea și zodiile\naltfel decât baba ce-și topește cânepa în baltă?\nDe ce am dorit alt zâmbet decât al pietrarului\nce scapără scântei în margine de drum?\nDe ce am râvnit altă menire\nîn lumea celor șapte zile\ndecât clopotarul ce petrece morții la cer?\nDă-mi mâna ta, trecătorule, și tu care mergi,\nși tu care vii.\nToate turmele pământului au aureole sfinte\npeste capetele lor.\nAstfel mă iubesc de-acum:\nunul între mulți,\nși mă scutur de mine însumi\nca un câne ce-a ieșit dintr-un râu blestemat.\nSângele meu vreau să curgă pe scocurile lumii\nsă-nvârtă roțile\nîn mori cerești.\n\nSunt tremur de fericire\nziua întreagă deasupra mea\nputerile păsărești au arătat în triunghiuri\nspre ținte luminoase.|3274
George Topîrceanu|Întrebare şi răspuns|Rumegând cocenii de pe lângă jug,\n S-a-ntrebat odată boul de la plug:\n\n— Doamne, pe când alţii huzuresc mereu,\nPentru ce eu singur să muncesc din greu?…\n\nLa-ntrebarea asta, un prelung ecou\nI-a răspuns din slavă:\n— Pentru că eşti bou…|712
Panait Cerna|Trecut (dupa Lenau)|În amurg, pe-ntinsa mare,\nSoarele de mult s-a stins;\nŞi lumina zilei moare\nCa ecoul unui plâns...\n\nPrin văzduh plutind molatec\nNorii se-nlănţuiesc departe\nŞi pe cripta zilei moarte\nŢes cununi ca de jăratec.\n\nPrintre luminile-n repaos\nZiua moarta s-a pierdut:\nÎnc-o clipă s-a adaos\nNegurosului trecut.\n\nLarg mormânt, tu mă-nfiori,\nÎnnoptat şi trist trecut,\nCăci în sânu-ţi s-a pierdut,\nCu noianul de plânsori,\nŞi norocul ce-am avut.|3806
Alecu Donici|Liliacul și rândunelele|Odată, neamul rândunesc\nAvând o mare ură\nPe neamul șoricesc,\n\nPentru că ouăle din cuiburi ei le fură,\nAu hotărât fără cruțare,\nPe toți prinzându-i, să-i omoare.\n\nȘi iarăși, cea întâi robită zburătoare\nAu fost un liliac sub streșină robit.\n\nEl însă au protestuit,\nÎnfățoșând dovezi aripile ce are,\nCă nu-i din neamul șoricesc,\nȘi prin acesta chip au dobândit iertare.\nDar rândunelele un alt război pornesc,\n\nAsupra tuturor\nAnume păsări mici, ce sunt de sama lor,\nȘi iarăși, cea întâi robită zburătoare,\nAcelași liliac au fost; cu gură mare\n\nCă el nu-i pasăre nicicum,\nPentru că pene n-are,\n\nScăpând asemene de moarte și acum.\n\nAșa istețul liliac\nDin două întâmplări cu minte au scăpat;\nDar starea-i fizică nu e de lăudat,\nCăci el, după proverb: nici turc nu-i, nici turlac\nȘi tristă soartă au acei din poporeni\nCe nu sunt nicăiuri statornici cetățeni|79
Tudor Arghezi|S-astept?|S-aştept să vie viaţa cu coşurile pline\nŞi să-mi aştearnă daruri din zări pînă la mine?\nS-aştept în noaptea goală s-aud suind un pas\nDe prieten fără nume, străin şi fără glas?\nCu aripi adormite în dimineaţa lunii\nS-ştept să mi se-ntoarcă în streaşină lăstunii?\nS-ştept poat-amintirea să-şi mai încerce cheia\nLa poarta dintre dafini, s-aştept cumva scînteia\nLuminilor pierdute în pulbere şi scrum?\nLa mine nu mai urcă de-a dreptul nici-un drum;\nDe-abia o cărăruie, o dîră ca de fum.\nNu intră nici o uşă, n-am prag, n-am pălimar,\nDoar stelele se-ngînă cu noaptea-ntr-un arţar.\nCe să aştept să vie şi ce să înţeleg,\nCând peste mine timpul se prăbuşeşte-ntreg?|1981
Alecu Donici|Antereul lui Arvinte|"Arvinte coatele au ros la antereu,\nDar n-au stat mult să socotească;\n\nCi singur el, mereu\nSe puse să-l cârpească.\n\nIar pentru petici de cârpit\nDin mâneci au tăiat ca o a patra parte\n\nȘi antereul l-au gătit\n\nCu mânecile prea scurtate,\nÎncât oricare le vedea,\nDe dâns râdea.\n\nVăzând aceasta el, au zis în gândul său:\n""Lăsați, că doar nu sunt așa de nătărău,\n\nVreun lucru mare nu-i\nSă-mi tai eu poalele de pe la antereu\nȘi mânecile să le pui\nMai lungi decât era"".\nAu zis și au făcut.\nDar lumea se mira\n\nCă antereul lui era acum prea scurt,\nȘi nu asemăna nici cu un bun mintean.\n\nSe-ntâmplă și boieri de neam\nCare-ncurcând averea lor,\nTot cu aceeași minte,\nSă o îndrepte vor\nȘi fac ca și Arvinte."|47
Nicolae Iorga|Marină|Se'ntorc pescarii în spre sat ;\nPe ţermu'n neguri cufundat\nLucesc luminile lor rare,\nScântei perind în depărtare.\nŞi ceru-i sur, greoiu de nori,\nÎn noaptea plină de fiori\nTânguitorul val se bate\nDe-a stâncilor singurătate.\n\nŞi s'aud glasuri răsunând,\nVre-un cântec trist din când în când,\nDin vârf de munţi un clopol lin\nRevarsă glas de jale plin,\nIar goelandul solitar,\nStăpânul valului amar,\nDe vântul mărilor trezit,\nBoceşte'n cuibu-i de granit.\n\nÎntunecat e tot şi mut;\nDin cerul aprig şi tăcut\nPe ape fără de sfârşit\nSe cerne ploaia liniştit.\nÎncremenite toate par\nDe somnul blând al morţii, - doar\nTânguitorul val se bate\nDe-a stâncilor singurătate.|1613
Dimitrie Anghel|Visul unui nibelung|Visez grămezile de aur\nPăzite-n grota de sub Rin\nDe Fafner, groaznicul balaur,\nȘi ție, Wothan, mă închin.\n\nMă-ndeamnă dorul spre comoară,\nȘi vroi s-o am cu orice chip;\nMă mână ca odinioară\nFatalitatea pe Oedip.\n\nArată-mi drumul spre tezaur.\nPe cele șapte coarde-a lirii\nO! Wothan, las-un pumn de aur\nSă cadă-n cumpăna iubirii.\n\nDă-mi aurul care omoară\nCă-s obosit de anii lungi,\nDe când râvnesc după comoară\nCa-ntunecații Nibelungi.|468
Radu Gyr|Rondelul unui potcovar|Biet și netrebnic potcovar,\nmai potcovesc și eu mârțoage\nși la copitele oloage\nle bat potcoave de cleștar.\n\nDar când le-nham din nou la doage,\nvăd aripi mari că le răsar.\nBiet și netrebnic potcovar,\nmai potcovesc și eu mârțoage\n\nși fiecare parc-ar trage\ncâte-un rădvan cu roți de jar,\nnu strâmbe droaște slăbănoage...\nMai potcovesc și eu mârțoage,\nbiet și netrebnic potcovar.|4027
Ioanid Romanescu|Trandafirul sălbatic|Tăiat de viscol, pare că aleargă -\nstrăini care nu știu cărarea atunci omătul nu-l mai rup:\nînnebuniți, cu groaza-n spate\nse-ntorc și spun c-au văzut lup\n\nzadarnic alte anotimpuri\nîl spală în torente -\nacolo, pe câte poate, maschează trecătorii\ncare-i îngrașă locul din jur cu excremente\n\ndar pe când arbori în păduri\nse prăbușesc ruinați de topoare,\nel neclintit rămâne - se apără cu spinii\nși cu fantoma lui tulburătoare|3077
Alecu Donici|Calul şi călăreţul|Un vrednic călăreţ\nAvea un cal prea blând şi bine învăţat;\nIar singur el semeţ\nŞi despre cal încredinţat,\nA vrut să facă o cercare:\nCa fără frâu, călare\nSă iasă la primblare.\nDeodată calul a pornit\nLa pas, încetişor;\nDar când a înţeles că n-are frâu strunit, \nA prins a mai juca, a merge mai uşor.\nApoi, luându-şi vânt,\nSărea, zvârlea fugând, \nÎncât pe călăreţ l-a trântit el jos, \nIar singur a plecat la fugă mai vârtos\nPe văi, pe dealuri, prin ponoare\nŞi, dând de-o râpă mare,\nS-a zdrumicat de tot. \nStăpânul a aflat în urmă calul mort. \nŞ-a zis: Sărmane cal, prea cruda ta pieire\nEu însumi ţi-am gătit.\nTu sub povăţuire\nA frâului strunit, \nErai prea blând şi bun şi nici nu mă trânteai,\nNici capul nu-ţi rupeai.\n\nŞi slobozenia cât e de desfătată, \nDar când la un norod nu are \nA sa măsură înţeleaptă, \nSe face primejduitoare.|52
Victor Eftimiu|Iisus pe cruce|Îl istoveau, pe vârful de colină\nOțetul, lancea, spinii și amarul;\nPe brânci, soldații azvârleau cu zarul\nȘi-i împărțeau veșmintele-n ruină.\n\nFurtuna se opri. Iar luna plină\nAlbea în fund, urcând și ea Calvarul.\nPe fața Lui, mai albă decât varul\nCădea ușor a razelor lumină.\n\nÎn ochii Lui, o boltă înstelată\nÎși răsfrângea seninul nesfârșit\nÎn clipa când, zvâcnind ca o săgeată,\nO stea se spulberă în infinit…\n\nO, steaua ce lucise altădată\nÎn calea celor Trei din Răsărit!|2094
Nichita Stănescu|A cumpăra un câine|A venit îngerul şi mi-a spus:\n- Nu vrei să cumperi un câine?\nEu nu am fost în stare să-i răspund.\nCuvintele pe care i le-aş fi putut striga erau\nlătrătoare.\n- Nu vrei să cumperi un câine?\nm-a întrebat îngerul, ţinând în braţe\ninima mea\nlătrătoare,\ndând din stânga ca dintr-o coadă.\n- Nu vrei să cumperi un câine?\nm-a întrebat îngerul\nîn timp ce inima mea\ndădea din sânge ca dintr-o coadă.|3483
Nichita Stănescu|N-am mai murit de foame...|N-am mai murit de foame multă vreme.\nDe când în loc de ochi aveam ciuperci,\nşi izbeau peste lopeţi de trireme\nploi neântregi.\n\nEu am murit în trecut,\nchiar înainte de a mă naşte.\nDe mercur instabil ţin un scut\nla mâna stângă iscată ca o moaşte.\n\nMă pregătesc de naştere,\ndorm în oul parfumat al bunicului meu\ncare a plecat în recunoaştere,\nchiar acum, în prezentul trofeu.\n\nÎmi fac de cap,âmi fac de frunze, îmi fac de cai,\npentru săgeţi trupul meu este cresut.\nZeul A, zeul E, zeul I\ndovedesc c-am murit în trecut.|3598
Nichita Stănescu|Vitraliu|Umbra ta, lovindu-se de ziduri,\niar se sparge-n cioburi colorate.\nOh, de-aceea m-ai zărit în stradă\nadunând pierdutele-i pătrate.\n\nŞi s-o fac la loc, în ceasul nopţii,\npeste geamuri ţi le-aşez cu grijă,\nverzi, albastre, galbene şi roşii,\nîncoifate-n creştet cu o sprijă.\n\nCând te vei trezi, lipiţi de geamuri,\narlechini din sticle colorate\nvor lăsa prin ei să-ţi cadă-n braţe\nsoarele, mereu la jumătate.|3685
Marin Sorescu|Ce mă doare cel mai tare|Ce mă doare cel mai tare\nE că nu voi mai putea fi\nÎn contact cu cărţile,\nSă stau dimineaţa în faţa bibliotecii\nCa la ţărmul mării\nMângâiat de briza tainică adiind\nDe pe rafturi.\n\nDacă tot voi fi atât de aproape de ele,\nSper să nu mi se refuze, Doamne,\nPlăcerea de a citi în stele\nMăcar o dată pe săptămână\nDupă orarul afişat pe un nor.|2566
Nichita Stănescu|Nod 30|Marea era liniștită și oarbă,\nca un copil care are albeață la ochi, -\nși ține întinsă mâna lui dreaptă,\nca și cum ar putea\nsă atingă cu ea\nceva vinovat.\nLuna tăiase cu o dungă argintie\nmarea cea mare în două pustie.\nAtunci a fost când mi-am zis\nsă merg cu tălpile goale\npe tăișul acela de vis\ncătre al lunii iris.\nAm început să merg pe muchia cuțitului lucios,\ncu tălpile goale, când,\ntalpă de talpă la două picioare\nîntr-însul se tăiau sângeros,\nmergeam pe cuțitul prelung și întins,\npiciorul meu drept mi se despica lent,\npiciorul meu stâng mi se despica lent,\nînaintam, iar pântecul și sternul și beregata\nmi se despicau în două lent pe tăiș,\ngura și nasul și locul\ncel de dintre sprăncene\nmi se despicau în două,\nîn dreapta mea\nmarea se înroșise de sângele meu,\nîn stânga mea\nmarea se înroșise de sângele meu,\njumătate am căzut într-o parte, tăiat,\njumătate am căzut în cealaltă parte, tăiat,\nlumea pierise,\ncuțitul se scufundase,\nmarea era roșie\nși liniștită\nși calmă\nși lucioasă.\n\ndin volumul Noduri și Semne|3621
Ilarie Voronca|Constanța|Portarul acesta al tinereții mele și vasele în sărbătoare,\nE duminică; femeile împodobite de soare\nȘi jocul copiilor fericiți țipând cuvinte\nPe care le asculți visător făr să vrei le înțelege.\n\nSimți că nici o plecare, nici o sosire nu tulbură\nAstă mulțime pașnică la ferestrele zilei,\nÎn depărtare o navă nemișcată. Marea\nFace un zgomot plăcut de stofe și de plante.\n\nȘi mult ai pofti să te așezi la o masă pe terasă\nSă schimbi cu oamenii cuvinte amabile.\nUșile caselor sunt deschise și se aud\nRâsetele amestecate cu freamătul depărtărilor.\n\nO! De ce am părăsit portul acesta, vârsta aceasta,\nDuminica asta și vocile mult timp căutate?\nToate sunt din altă parte... Și cuvintele acestea potolite ale copiilor\nCare cumpără ceva de la un vânzător pe plajă.|3016
Gellu Naum|A cincea esență|Și-au amintit ascunzătoarea\nPe dedesubt își vâră una câte una ciudatele lor fețe\nȘi-au pus pe frunte steme și sigilii\n\neu strig ceva încerc să le arăt gimnastici simple\nMâinile în plămâni genunchii pe vertebre ochii în gură\nÎnchiși unul spre altul\n\nle spun exact ce trebuie\n\no fată și-a tăiat corsajul\nPe bustul ei sunt tatuate mecanisme și figuri\nDovadă lampa asta udă|4632
Adrian Păunescu|Progres|Avem în fața ochilor totul\nși nu ne putem bucura\nde absolut nimic.|4569
Cincinat Pavelescu|Egiptul|Egiptul, țara basmelor albastre,\nEnormul ieroglif nedescifrat,\nÎn care numai Nilul e-mpărat\nȘi magul care vede soarta-n astre.\n\nPământ ce-a fost un teatru de dezastre,\nMormânt în care doarme îngropat\nTrecutul unei lumi ce s-a luptat\nȘi-a-nvins chiar ale Romei mândre castre.\n\nImens ocean gălbui, ce-adesea pare,\nDeși e doar nisip, mai mult o mare,\nPe care moartea-a-ntins a ei hlamidă.\n\nȘi ca să lase urmă triumfală,\n,Nalță spre cer eterna piramidă,\nFar trist pe un ocean de îndoială!|330
Ion Minulescu|Rugă pentru iertarea păcatelor|Știu că-s vinovat, Părinte...\nȘtiu că vina mea e mare -\nVină fără de iertare;\nCă-mi bat joc de cele sfinte\nȘi nesocotesc Scriptura,\nCând păcătuiesc de-a rândul\nȘi cu fapta,\nȘi cu gândul,\nȘi cu ochii,\nȘi cu gura...\n\nȘtiu că-s vinovat, Părinte...\nDar cu mult mai vinovat\nEste-acela care minte!...\n\nEu nu mint -\nEu sunt ca Tine!...\nNu știu dacă-i rău sau bine,\nDar nu cer să fiu iertat,\nFiindcă Tu trăiești în mine -\nȘi cum Tu faci numai bine,\nCe fac eu la fel cu Tine\nNu-i păcat...|3222
Vasile Conta |Ei…|E o noapte ca-n poveste,\nNoapte plină de misteruri\nŞi-o armonie atât de dulce,\nLinişte ca şi-n ceruri.\n\nPăsărele obosite\nDorm în leagăne de ramuri,\nPe când luna visătoare\nÎşi trece razele prin geamuri.\n\nObosit de atâtea vise,\nLângă geam, poetu-apare,\nÎn lumina blândă-a lunei\nChipul său măreţ răsare.\n\nDorul aprig nu-i dă pace\nSă adoarmă cu gândul bun,\nCăci el ştie că iubita\nVa veni pe acelaşi drum.\n\nCa şi-n fiecare seară\nVom vorbi de-al lumei rost,\nÎnecând c-o sărutare\nToate relele ce au fost.\n\nVino, ceas dorit, mai iute,\nTu-mi răpeşti melancolia,\nPrefăcând în versuri clare\nTot ce simt, căci armonia\n\nUnui vers, readuce în suflet\nLiniştea cea mult dorită,\nTimpul acesta e timp de rugă\nÎnchinat l-a mea iubită.\n\nDar ce spun, e un vis acesta,\nCăci iubita e departe…\nFreamătul duios de frunze\nÎmi aduce blânde şoapte.\n\nMângâieri, ce pentru-un suflet\nCa al meu e o alinare,\nE frumoasă noaptea asta\nPentru vis şi aiurare.|4282
Grigore Alexandrescu|Cometei anonsate pentru 13 iunie|Cometa cu lungi coade, însa cu scurtă minte,\nDe ce vrei să arzi globul ce noi îl locuim?\nEl, drept, mult nu plăteşte, dar tot avem cuvinte\nViața-i păcătoasă cîtva să prelungim.\n\nDe ne vei arde-acuma, să ştii că or sa născa\nÎn locu-ne ființe mai rele decît noi,\nCe-n grab or să-ntărîte mînia ta stelească,\nPrin fapte mai cumplite, prin crime şi razboi.\n\nCe! ai uitat tu oare potopul d-altădată,\nLa care, cum s-aude, destul ai conlucrat,\nAtunci când tata Noe în luntrea-i deşălată\nPlutea pe universul subt unde înecat?\n\nEi bine! omenirea ce moşteni pământul,\nFiințe, lighioane, ce-n urmă s-au ivit,\nÎntrec ele p-acelea ce s-au găsit mormântul\nÎn marea adâncime şi monştri au nutrit?\n\nCîmpiile de astăzi sunt ele mai mânoase\nDecât cele antice? măgării mai deştepți?\nBroasca mai muzicantă în balțile stufoase?\nTigrii mai cu blândețe, şi oamenii mai drepți?\n\nNu, nu! băga de seamă să nu faci o greşeală,\nDe care mai în urma amar să te căieşti;\nBa înca să dai, poate, o aspra socoteală\nPreabunului părinte al rasei omeneşti.\n\nCăci noi avem de lucru în Țara Româneasc;\nLegi vechi şi ruginite avem să le-nnoim,\nRegulamentul multe are să pătimească,\nDe ne-or lăsa în pace aşa precum dorim.\n\nDe eşti tu executor înaltelor decrete,\nMai dă-ne un mic termen de zece mii de ani,\nSă ne-ndreptam purtarea, să ne spălam de pete,\nSă nu cădem în iaduri pe gheare de satani.\n\nAtuncea, dacă globul n-o merita viața,\nPoți să-l prăjeşti în voie-ți, eu nu mă-mprotivesc,\nDar azi, topeşte numai a inimilor gheață,\nŞi arde astrologii ce lumea îngrozesc.|2983
Octavian Goga|Departe|Vezi luna-n cingătoarea\nAprinsei bolţi albastre,\nArgintul ei tiveşte\nŞi pragul casei noastre.\n\nŞi uite,-n clipa asta\nEu nu ştiu ce mă-ndeamnă\nSă simt întreg amarul\nAcestei nopţi de toamnă.\n\nDar parcă plâng copacii\nDin frunzele lor moarte,\nŞi parc-aud un cântec\nCum tremură departe.\n\nAievea simt în suflet\nCum jalea lui m-apasă -\nAş vrea să fiu acuma\nÎn sat la noi, acasă.\n\nS-ascult cântarea blândă\nCum picură domoală,\nŞi capul greu de gânduri\nSă-l culc la mama-n poală.\n\nEa, biata, să-mi sărute\nŞuviţele pe frunte,\nNorocul să mi-l vadă\nÎn firele cărunte.\n\nÎncetişor la sânu-i\nObrajii să-mi îngroape,\nŞi lacrima nădejdii\nSă-i tremure-n pleoape.\n\nŞi lacrima nădejdii\nPe fruntea mea să cadă:\nUn picur de văpaie\nPe-un bulgăr de zăpadă.|3743
Nichita Stănescu|Aer de toamna|Mă curenta privirea ta\nintâmplâtoare.\nFrunza tristeții de pe chip\ndeodata mi-o smulgeai,\nși stam în soare,\ncu chipul nemișcat și-ndrăgostit.\nMă curenta privirea ta\nîntâmplatoare,\nsomnul cu vise mi-l smulgea.\nO, și lăsa deasupra mea, în soare\ndoar ramuri de copaci\nși păsări rotitoare.\nMă curenta privirea ta\nîntâmplatoare,\nși totul devenea în jurul meu\namănunțit.\nȘi îmi părea\nc-a fost așa de totdeauna,\nși soarele-l uitam, pe bolta-nțepenit.|1308
Costache Conachi|Cu prietena-mpreună|Cu prietena-mpreună\nFericit am petrecut,\nDar o viață așa bună\nO minută mi-a părut\nFericirilor trecute, care nu-i să mai veniți,\nTruda gîndurilor mele, pomeniri, ce mă munciți?\nPoate fi și-altă frumoasă,\nȘ-asemenea a iubi,\nDar așa de drăgostoasă\nCa dînsa nu poate fi.\nFericirilor trecute, care nu-i să mai veniți,\nTruda gîndurilor mele, pomeniri, ce mă munciți?\nAcest cîntec ce răsună,\nCe răsuna prin suspin,\nCu iubita dimpreună\nÎI cîntăm ades la sîn\nFericirilor trecute, care nu-i să mai veniți,\nTruda gîndurilor mele, pomeniri, ce mă munciți?\nLa obrazul ce firește\nCer cu stele-nchipuiește\nUrmează să se robească\nOrice fire omenească;\nCăci ochii ce săgetează\nCa luceferii cu rază,\nSub două arce-nghinate\nInimile țin legate;\nAerul ce aburește\nDintr-un sîn ce izvorăște\nNuri, blîndețe și dulceață —\nMorților încă dă viață;\nDar evghenia ce are\nCa un ifos de-ndurare,\nRobind placul și simțirea,\nPleacă toată omenirea\nA primi cu bucurie\nJertfă-n veci la ea să fie.|399
Adrian Păunescu|În munte|Să stăm în munte şi să fie seară,\nsă ne străbată aer ca de templu,\npe-un peisaj de verde să contemplu\nîntunecimea ta elementară,\n\nsă-mi fie foame şi să-mi fie sete,\nsă-ţi fie cald, să-ţi fie sănătate,\nsă stăm în munte, să vorbim de toate,\npe relieful tragicei planete\n\nşi să plecăm aproape-n somn din viaţă\npe-un drum fără lumină, peste munte,\nsă-mi coşi cu tine aripile frânte,\nsângele tău să-mi fie fir şi aţă.\n\nŞi eu să cad când stele-ncep să cânte\nurlând de dor, în umbra ta măreaţă.|2298
Nichita Stănescu|Ciudă pentru prea puţinele sentimente exprimate în jurul ideilor|Las, deci, mai asurzit de iarbă\nși mai păscut de cai fantastici\ndecât am fost să fiu vreodată,\nsilabele cu pași elastici.\n\nTras la rindea de râsul fraged\nal unor nevăzuți copii\nsmulgând durerea pân-la răget\na nervilor întinși și vii.\n\nLas, deci, o stare atacată\ndin toate părțile și-ntr-una,\nde zid, de muscă înțărcată\nde mirosul ce-l are luna.\n\nȘi de nerușinarea sfântă\na pulpei de femeie goală,\nde foame, de gunoi, de trântă\ncu unghi, cu dreaptă, cu spirală.\n\nLas totul deci să fie-n sine\nca gălbenușul dintr-un ou\nla mijloc stând și cu asprime,\nde tot ce este vechi și nou.|3516
Octavian Goga|Eu ştiu un basm|Eu ştiu un basm de mult uitat\nC-un cântăreţ rătăcitor,\nCe strunele şi-a încordat\nPe rând, la poarta tuturor,\nŞi-n cântecu-i înviforat\nA plâns de lacrimile lor.\n\nDin goana lui s-au ridicat\nVăpăi şi valuri de scântei,\nBărbaţii s-au oprit în sfat\nŞi s-au oprit în drum femei,\nO lume-ntreagă şi-a legat\nDe glasul lui plânsoarea ei...\n\nCântând prin codri de brădet,\nDrumeţ pe larguri de pământ,\nAşa s-a risipit încet,\nCa frunza spulberată-n vânt:\nNu visul lui nemângâiet,\nAmarul altora l-a frânt.\n\nPe urma lui creştea popor\nŞi se ruga cu chip duios:\n- Mai spune-ne câte ne dor\nŞi câte suflete ne-au ros,\nPribeagule, stihuitor,\nLe plângi atâta de frumos!...\n\nEl, ascultând al lor cuvânt,\nA chibzuit şi-a priceput\nCă pururi fără crezământ\nDurerea lui l-a petrecut\nŞi că-n sălbaticu-i avânt\nStrăine doruri l-au durut...\n\nAtunci o clipă s-a-ntâmplat\n- Mai vreţi voi basmul să vi-l spui?-\nCă jalea lui a lăcrimat,\nDar a-nţeles că nime nu-i,\nÎn tot norodul adunat,\nSă vază lacrimile lui...|3747
Alexandru Macedonski|Cântecul ploaiei |Plouă, plouă,\nPlouă cît poate să plouă.\nCu ploaia ce cade, m-apasă\nDurerea cea veche, cea nouă...\nAfară e trist ca şi-n casă, -\nPlouă, plouă.\n\nPlouă, plouă... -\nPlouă cît poate să plouă...\nZadarnic vor cîntece clare\nCa florile umezi de rouă\nCei vecinic scutiţi de-ntristare... -\nPlouă, plouă.\n\nPlouă, plouă,\nPlouă cît poate să plouă...\nFiinţa mea şi simţirea\nSufăr şi plîng amîndouă...\nViaţa-şi urmează-ndîrjirea...\nPlouă, plouă.\n\nPlouă, plouă,\nPlouă cît poate să plouă...\nRapănă-n geamuri ca-n tobe...\nSpintecă inima-n două\nCîntecul ploaiei de cobe... -\nPlouă, plouă... -|121
Ion Minulescu|Partenza!|lui Constantin Brancuș\n\nMa cheama tangenta\nVietii multiple, traita-n betia\nSi-n visele roze si verzi de hasis\nMa cheama bizara, prelunga si lenta\nMinciuna-a vietii traita-n decorul\nHaotic al clipei cand cu-ochii inchisi\nAplauzi actorii,\nUcizi autorul,\nBisezi nebunia\nSi-n ultimul stadiu de metamorfoza,\nCu ultima doza\nIncepi agonia!\nPartenza!\nMa cheama portretul\nFemeii absente, cu ochii topiti\nIn doua elipse concave de smoala\nMa cheama parfumul ocult si magnetul\nMulatrelor blonde cu dinti poleiti,\nCu unghii vopsite — albastre si roze —\nSi-n clipa suprema, cu gesturi si poze\nDe convalescente satule de boala!\nPar tenza!\nMa cheama oceanul\nSi glasul sirenei ce-anunta plecarea\nSpre sudul fantastic al „Fetei morgane”,\nMa cheama suprema-nfratire cu anul,\nCu luna, cu ziua, cu ora, cu clipa\nCand gestul fatidic sfarseste risipa\nAromelor calde de ceai si banane ;\nCand Yama ne sterge din Wansa prezenta\nMa cheama-nserarea eterna —\nUitarea!\nMa cheama supremul adio!\nPartenza!|878
Adrian Păunescu|Implozia națională VII - 14 aparate de lustruit pantofii|"Numai atât? De ce atâta zgârcenie din partea\nPoporului român? Împărțim 14 aparate la 2, adică\nLa numărul de picioare pe care-l posedă fiecare\nMinistru, şi obţinem cifra 7, cifră dacică! Şi cum adică,\nNumai cu 7 aparate de lustruit pantofi s-a multumit\nDomnul Pleşu? Ce dreptate e asta? Ce e dispreţul\nAcesta faţă de valori? Cum adică, numai 10 mese\nDe biliard? Facem economie şi la mese de biliard?\nCe-ascultă domnii miniştri în maşini, dacă s-au cumpărat\nNumai 4 radiocasetofoane auto? Şi cine are interesul\nSă stoarcă sudoarea din frunţile acestor glorioşi\nDemnitari, necumpărând decât 20 de ventilatoare\nDe plafon? Şi de ce numai 20 de maşini semiautomate\nDe cafea? De ce nu încă 20 de maşini total automate?\nUnde o să ajungem, dacă domnul ministru Vartic\nNu are acces liber la o plantaţie de cafea şi dacă\nDomnul ministru Boroianu se va bucura de activitatea\nA numai 4 maşini frigorifice de făcut îngheţată?\nCă bine spunea comisia de anchetă a Senatului,\n""Mare parte din aceste bunuri, în valoare de 6 200 000 lei,\nDeşi cumpărate de 8 luni, nici nu erau puse\nÎn funcţiune!"". Ei bine, dar astea sunt fleacuri.\nEsenţial e că Ministerul Culturii a călătorit de sute\nŞi mii de ori în străinătate. Brava! Minunat!\nAşa trebuie! Asta e cultura română. Milioane de lei\nŞi sute de mii de dolari cheltuiţi pentru cauze\nNecunoscute. Şi pentru aventuri intelectuale."|4491
Vasile Conta |Ce-i iubirea?|Iubirea e o lumină din cer pe suflete prelinsă;\nCel cea simţit-o o dată, rămâne pe pânza ei cuprinsă;\nCopilă adorată, te lasă a fi ademenită,\nLumina e atât de albă, încât şi-o inimă cernită\n\nAr reînvia în clipa asta, spre a mări Dumnezeirea!\nDe ce nu vrei să mă-nţelegi, cât de sublimă e iubirea?\n\nUn Vis al tinereţei, uşor c-aripa de cocoară,\nUrcă infinitul şi tot pare că nu zboară,\nUn zeu în faţa cărui regii, umiliţi, s-au ploconit,\nCăci săgeata de iubire te-a învins, când te-a lovit;\n\nPoate vrei să mă sfidezi cu privirea ta isteaţă?\nEşti copilă, căci iubirea de-ai simţit-o, îţi dă viaţă.|4279
Mihai Eminescu|Bismarqueuri de falsă marcă|Bismarqueuri de falsă marcă,\nMie-mi pare cum că, parcă\nDe iubirea nemţărimei\nNici un rău nu vă înţarcă.\nÎn zădar Alsasul, Posen,\nCu-a lor stare vă încarcă\nOchii voştri, să pricepeţi\nUnde duce-a ţării barcă\nŞi ce rău ne proroceşte\nA cobirei neagră ţarcă.\nVoi ne duceţi spre pieire,\nBismarqueuri de falsă marcă.\nEscelenţa, bezedeaua\nCu mândrie poartă steaua\nCe cu stimă i-a fost dată\nC-a putut a fi licheaua\nCe la rus ş-aplecat capul\nŞi la turc a-aprins luleaua\nCi în loc de ştreangul care\nSe cădea, i-au dat cordeaua\nCăci nevasta-i pentru-o târlă\nDe cătane fu căţeaua;\nÎn zădar cu-a lor mândrie\nTu îngreuni canapeaua,\nCrezi că lumea te admiră\nCând colinzi în lung şoseaua;\nÎn zădar mai taie mutre\nSerioase mascaraua,\nCu blazoane-nchipuite\nŞ-a împodobit cupeaua.\nŞtim ce-aramă este-ntr-însul\nŞi-i cunoaştem noi turaua.\n'N-alte ţări e-onoare mare\nDecoraţia şi steaua,\nDar ce merite-are dânsul\nEscelenţa, bezedeaua?\nE o carte măsluită\nToată viaţa lui, licheaua,\nŞi noi ştim ce însemnează\nDe pe pieptu-i tinicheaua.|1086
Ioanid Romanescu|Antares V|Învaţă să mori în tine însuţi\npentru a nu-ţi fi teamă de moartea\npe care altul ţi-a destinat-o.|3058
Grigore Alexandrescu|Unei necunoscute moldovence|De vreme ce iti place a tarii poezie,\nPrin calitati alese crez ca te osibesti,\nCrez ca ai eleganta si-n suflet armonie,\nMisterioasa limba a silfilor ceresti.\n\nSa zice insa, doamna, ca esti si mult frumoasa,\nNobila-n sentimente, in spirit gratioasa,\nDar vai! nu sunt perfecte fiinte omenesti;\nCaci se mai zice inca (si foarte rau imi pare)\nCaci langa toate-acestea au si un defect mare,\nCa, sclava datoriei, numai un om iubesti.\n\n10 iunie 1857|764
Adrian Maniu|Cântec de dragoste moartă|Credeam că suntem înțeleși în veșnicie,\nînlăturând cuvintele de alții mințite,\nschimbând în sărutare sufletele alipite,\nchiar suferința întregind o sfântă bucurie.\n\nSortiți a fi legați din alte vieți,\nne-apropiase peste lume o simțire mai firească,\nîn mine zâmbetul tău trebuie să înflorească,\namurg îngenuncheasem albei dimineți.\n\nMâinile până-n inimă au mângâiat.\nPrivirea în privirea ta oglindea dorul.\nÎmi erai liniștea și iți trăiam fiorul,\nmiruind fruntea - într-un gând curat.\n\nDe mult în tine dragostea s-a stins, pe când în mine crește...\nMormânt îi sapă depărtarea și tăcerea.\nDar tot mai binecuvantez neagră durerea.\nCând nu-ți mai sunt, în sufletu-mi făptura ta se veșnicește.|32
Ion Barbu|Addenda|Un ins, rămas, cu dinadinsul,\nDin Schwitzera, cantonul Uri.\nDar geniul îi fuma ca ninsul\nJungfrau, sub gheaþa învestiturii.\n\nAmar, ciudat, certat cu norma\nRăzbind tîrziu, pîn' la Berlin\nVrăji în slujbe negre Forma,\nÎn săli drapate-n doliu plin.\n\nUn ins, la fel : încins în bură,\nDar deșertat de orice geniu,\nCitesc la alba ta făptură\nÎn firea aceasta de mileniu\n\nȘi - strict - bătut în teoreme,\nAcel inel perenial\nȚi-l trec : gătită de cu vreme\nPentru Sabatul cel mai pal.|800
George Topîrceanu|Nocturnă (Mircea Dem. Rădulescu)|Dormi, frumoasa mea! De-acum Noaptea luminoasă\nCa o undă de parfum Năvăleşte-n casă.\nLuna clară din neant Pune pe covoare\nStrăluciri de diamant Şi mărgăritare.\n\nEa priveşte ca-n extaz Bluza ta lejeră\nŞi pantofii de atlaz Lângă etajeră.\n\nŞi trecând prin buduar, Raza-i ce se rumpe\nLuminează un lavoar Cu flacoane scumpe...\n\nLuna toarnă pe parchet Blonde tuberoze\nŞi-ţi dezvăluie discret Sânurile roze,\n\nCând dantelele din pat\nTremură-n lumină\nPe culcuşul tău curat\nDe olandă fină...\n\nDar visările ce trec,\nCa să te dezmerde,\nŢi-au aprins la cap un bec\nCu lumină verde.\n\nDin oglinzi piciorul fin\nPe mătasa moale\nSe răsfrânge ca un crin\nCu nuanţe pale.\n\nDormi! Amorul rafinat\nCheamă deopotrivă\nSpre minciună şi păcat\nGura ta lascivă.\n\nDormi, frumoasa mea!\nEu stau În extaz, la poartă:\nEşti făptură vie, sau Operă de artă?|2951
Radu Gyr|Nocturnă|Când printre fântâni alunecă inele\nși orice vis își crapă o păstaie\nse tolănesc izvoare și pâraie\ncu fața-n sus și ochii către stele.\n\nȘi se visează rece vâlvătaie\ncurgând cu Drumul-robilor și ele,\nprundișul veșniciilor să-l spele\nși sălciile cerului să-ndoaie.\n\nIar sus, în constelata lui tăcere,\nclipește Drumul-robilor din gene,\nvisând că se sfărâmă-n juvaere\n\nși curge ca un fluviu alb, alene,\njos, pe sub crengi cu frunzele de fiere\nși printre stânci cu lacrimi pământene.|3954
Magda Isanos|Mama|Mama a trecut printre plumbi,\nducând la sân ceva nevăzut.\nPeste râul albastru,\nmama printre plumbi a trecut.\n\nTinerii muriseră-n temniță.\nBătrânii se furișaseră-n munți,\nși-acel ceva trebuia dus,\nnumaidecât, peste punți.\n\nLa pândă, ochii aspri, înguști.\nBuze aspre de pusti.\nStrâmbele guri\no pândeau din păduri.\n\nMama coboră și cântă.\nPlângea sau cântă?\nGhemuită în inima ei,\nmama gemea.\n\nIntrând în apa albastră,\nîntinereai sub sal, ca o ramură.\nMamă, spune-mi, ce duci?\nO flacără sau o flamură?\n\nCând ai căzut printre plumbi, la punți,\ncânta cineva sus pe munți.\nAi murit cu gura-n țărână,\ncu flamura desfășurată-n mână.\n\nBrațul meu tânăr ca ramura,\niată, îți ridică flamura,\nsă Ți-o poarte,\npeste punți și munți, mai departe!|3440
Costache Ioanid|Bătrâneţe, şcoală-naltă...|Bătrâneţe, şcoală-naltă\nde-povară şi de scrum...\nCale aspră şi ciudată,\npe-unde n-am fost niciodată,\nniciodată pân'acum...\n\nBătrâneţe, traistă spartă\nde-unde toate cad şi toate pier...\ncade orice faptă moartă,\ncade slava cea deşartă\nşi rămâne cea din Cer!\n\nBătrâneţe, daltă bună,\ncare taie cu folos,\ntaie fala ce se-adună,\ntaie firea cea străbună\ndin Mireasa Lui Cristos!\n\nBătrâneţe, tren de seară...\nfără bani, fără bilet...\nU-u-u!... ce iute zboară\nŞi te duci din gară-n gară\ncătre tainicul magnet...\n\nDar la urmă... Domnul ştie!...\nColo-n slavă, la hotar...\nvom sări de bucurie\nşi cu Domnul în vecie\nvom fi tineri, tineri iar!...\n\nAMIN|2771
Vasile Alecsandri|10 Mai (1877)|A venit din munți un vultur\nȘi ne-a zis: — „Români Eroi,\nȘtiu un prinț viteaz și tânăr\nCe-ar veni cu drag la voi.\nDacă-l vreți vi-l dau ca Vodă”.\nNoi cu toții: — „Să ni-l dai”.\nȘi ne-a dat pe Vodă Carol,\nÎntr-o zi de 10 Mai.\n\nȘi-a venit vulturul iară,\nȘi ne-a zis: — „Popor Român,\nEști viteaz, de ce mai suferi\nJugul unui neam păgân?\nFă-te liber, dezrobește-ți\nMândra țară care-o ai”.\nȘi noi liberi ne făcurăm\nÎntr-o zi de 10 Mai.\n\nVulturul venit-a iarăși\nȘi ne-a spus: „Popor Român,\nAți luptat cumplit la Plevna\nDuși în foc de-al vostru Domn.\nVrednic e să-l faceți Rege,\nÎntr-o țară ca în Rai”.\nȘi noi rege îl făcurăm\nTot în zi de 10 Mai.\n\nZece Mai ne-a fi de-a pururi\nSfântă zi, căci ea ne-a dat\nDomn puternic țării noastre\nLibertate și Regat.\nRidicați cu toții glasul\nDe prin șesuri, de prin plai,\nSă trăiască România\nUra! pentru 10 Mai!|1990
Adrian Păunescu|Declarație de dragoste  |Să știți că eu n-am să mai falsific trecutul meu\nȘi n-am cum să mai dau înapoi.\nEu când am făcut o declarație de dragoste,\nParcă am făcut declarație de război.\nDacă nu izbândeam în iubire, era moarte,\nNu concepeam o altă împărțire decât la doi.\nEu, când am făcut o declarație de dragoste,\nParcă am făcut o declarație de război.\nȘi-acum sunt la fel.\nÎmi păstrez trăsăturile.\nStupul meu mai trimite către voi\nCâte-un roi,\nDar fiți atenți\nCă eu, și când fac o declarație de dragoste,\nParcă fac o declarație de război.\nDacă zic: te iubesc,\nAsta sună a ordin\nȘi-n fața femeii\nCe măreț mă-ncovoi.\nVă iubesc și vă rog să primiți\nAceastă declarație de dragoste\nCa pe-o declarație de război,\nDac-ar rămâne iubirea\nSingurul lumii război.|2235
Mihai Eminescu|O arfă pe-un mormânt|Prin gândurile-mi triste și negre treci frumoasă,\nCa marmura de albă, în haine de argint,\nCu ochii mari albaștri în bolți întunecoase\nȘi desfăcut ți-e părul în valuri de-aur moale...\nDeasupra frunței tale e-un mândru cerc de stele —\nAstfel treci tu, copilă, făptura minții mele,\nMinune-a Creațiunei, ș-o singură gândire\nTe face ca să tremuri: o arfă pe-un mormânt.\n\nDa, da! În viața-mi tristă tu treci cu-a tale stele\nAlbastre și în zboru-ți tu murmuri surâzând...\nE-amor? copilărie?... Sunt versurile mele\nCe-ocupă a ta minte de murmurezi visând?\nSurâzi!... Nu plânge numai la finele poemei\n C-o arfă pe-un mormânt.\n\nAh! de-aș muri... tu, înger, fără să știi vodată\nCă te-a iubit acela, ce zace în pământ,\nC-un rai întreg de visuri, cerimea înstelată\nDe cugetări înalte cu dânsu-i îngropată,\nCă acea lume-ntreagă ție-a fost închinată —\nTu inocentă, albă, ai trece surâzând...\nDoar luna-n cer atuncea s-ar îndoi în liră\nȘ-ar suspina în noapte: o arfă pe-un mormânt!|1187
Lucian Blaga|Aripi de argint|Și anotimpuri, vânt de miazănoapte\nsau vânt de sud de m-ar căuta,\npe-o treaptă m-ar găsi în preajma ta.\nȘi călători, iscoade de departe,\nși patrie, morminte, bolovani,\ndacă de mine toate-ar întreba,\nm-ar dibui prin vânt în preajma ta.\n\nDe zile, săptămâni, de luni, de ani,\nmă pierd în ochii tăi, mândră iubire.\nCa din oglinzi, ce singure nu mint,\nîncerc să dobândesc o dumirire\ncă aripile ce le simt în spate\naievea sunt din pene de argint\nsau o părere doar de greutate.|3284
Tudor Arghezi|Distihuri  -I-|-1-\nTEATRU\n\nTot jucînd lachei și regi\nNu mai știi cu ce te-alegi.\n\n-2-\nSus te-așteaptă-n lume slava,\nTu, pîndește-i jos otrava.\n\n-3-\nPe la clopotul chindiii\nRoma-și strigă-n vînt copiii.|4139
Nichita Stănescu|Stare|Până la urmă cade sub inimă\nalunecând de pe ea, — o mască sonoră.\nCarnea străvezie a orelor\ne mai pietroasă, cu fiecare oră.\nLinia frântă de fulger pieziş\nia locul privirilor goale.\nTotul se trage în jurul meu, înapoi\nîn largi şi reci rotogoale,\nşi rămân drept — (e un fel de a zice)\ndrept ca firul de plumb spânzurând\nla muchia roşie, nezidită\na unui singur şi singur gând.|1570
Mihai Eminescu|Învia-v-or voievozii|Mândri voevozi ce-nvie din a cronicelor bracuri,\nFac să tremure cetatea nedreptăților de veacuri;\nCrainici resbunării suntem, ce nu poate să-ntârzie,\nProoroci mărirei dalbe a zilelor, ce vor să vie.\n\nDom regal cu mândre turle, a lui Neagoe tesaur,\nPe Mihai ce adunat-ai in zenitul său de aur\nSi slăvit-ai a lui Radu îndoita biruință,\nÎn a doua inviere, s-ar putea să n-ai credință?\n\nJuni semeți, cu surle-n frunte și cu zumzet de cimpoaie,\nScutură din letargie inimile ce se-ndoaie,\nÎmplini-se-va destinul când sfărma-vor buzdugane\nDe vătafi și-armasi isbite a cetății porți dușmane.\n\nÎnvia-vor voevozii, rumpând lanțuri de sclavie,\nSurpând legi și privilegii de urgii, din temelie,\nȘi va fi stăpân Românul peste-a țărilor hotare,\nCe din vechi le străjuiește cu a doinii-nviforate.\n\n1866|1165
Tudor Arghezi|Nu știu|Mi-e frică.\nNu știu de ce mi-e, mamă, frică.\nMi-e frică de umbră și de soare,\nMi-e noaptea prea lungă și ziua prea mare.\nOrele trec încîlcite și-ncete\nParcă bolnave și parcă bete\nȘi se opresc toate la mine,\nSe uită zgîite ca niște măști și chipuri străine.\nMă cercetează, mă întreabă, fără chemare, fără cuvinte,\nSînt ca un om care ascunde și minte\nȘi nici eu și nici ele, nici una,\nNu știu care-mi este minciuna.\nAm mințit\nCă m-am născut, că am trăit ?\nȘi eu m-am născut ? Și eu am trăit ?\nNu-i dovedit.\nMai mult m-am iscat,\nCă pirul uscat.\nCa un coșmar, plecat să măture azurul.\nDar am trăit suind mereu o scară\nCare iese din lume afară\nÎngreuiat mereu de o povară\nSimțită însă nevăzută.\nAm numărat treptele, o sută,\nO mie, mii multe și număr și-acum\nCă nu mă pot opri din drum.\nCă dacă m-aș opri, că ins ce sînt, de sînge,\nScară e subreadă, se-ncovoaie și s-ar frînge\nȘi mi-e frică și să nu cad\nÎn cine știe ce lume de Iad.\nȘi orele, măștile m-așteaptă\nLa fiecare treaptă,\nFrumoase sau schimonosite,\nPresimt că-mi caută o vină\nDe pe cînd nu eram în lumină\nSă mă acuze, să mă judece\nDe pe cînd eram încă în scutece.|4192
Gavril Rotică|Prinzând la pieptul tău o floare|Suntem atât deaproape; în haina ta o floare\nO prind la pieptul tânăr gătit de sărbătoare.\nȘi pieptul alb și fraged ca floarea unui crin\nÎl simt cum se ridică și iarăși cade lin;\nÎl simt atât deaproape și calda-i respirare\nAprinde-n mine gândul: oare-aș găsi iertare\nDe mi s-ar face brațul acuma vinovat?\n\nȘi cum ascult ispita, cu sufletul legat\nDe pieptul alb și fraged, de-a ta ființă-ntreagă,\nDeodată simt cum trece prin taina ce ne leagă,\nSimt printre noi cum trece un înger nevăzut...\nȘi mâna mi-a desprins-o dușmanul ce-a trecut.|2887
Mihai Eminescu|Mi-am zidit monument... (după Horațiu)|Mi-am zidit monument decât acel de fier\nMult mai trainic și nalt ca piramizi cerești;\nPloaia nu-l va mânca, nici acvilonul slab,\nNici al anilor șir, vremile cari fug.\n\nNu de tot voi muri, partea mai bună a mea\nVa scăpa de mormânt...\n\n(după Horațiu)|1181
Vladimir Streinu|Texte|Texte jos, deasupra texte,\nNumai viață, ce mai este!\n\nNoaptea-așterne text de stele\nCu majuscule-ntre ele\nȘi pe-o margine de zare\nStă pecete luna mare.\n\nCadru-și scrie textul verde,\nCi-nțelesul i se pierde\nCa o fugă, e și nu e,\nPrin hugeac, de ciută șuie\n\nȘi tot litere-nflorate,\nCa-n bucoavne ferecate,\nValurile universe,\nIute scrise, iute șterse.\n\nAutorul cărții Lume?\nNu-i știu față, nu-i știu nume.\nSemnătura-i e probabil Fulgerul indescifrabil.\n(Semnătura-i neciteață\nFulgeră-n zadar din ceață.)\n\nO, amarnice dulci texte\nV-am glosat ca pe-o poveste\nCu imagini erudite,\nEu, bătrân student în mite.\n\n(O, amarnice dulci texte,\nVă glosez tot ca poveste\nCu imagini erudite,\nEu, cărunt student în mite.)\n\n1959|2141
Magda Isanos|În lumea asta...|În lumea asta de n-ar fi culori\nși sunete, ușor ți-ar fi să mori;\nsau, de-ai putea, măcar un snop de soare\ns-aduni și pentru viața viitoare;\n\nunde pământul pururea e ud, \nnici gândurile tale nu s-aud,\nși-n ochii tăi nu tremură măcar\no stea, din câte altora răsar.\n\nPe unde-mi vor fi buzele și nara\ncea lacomă de flori, când primăvara, \ncu glezna-n iarbă, părul roi de-albine,\nva trece peste toți, nu peste mine?\n\nCând viața, ca o insulă-nsorită,\nde unde s-a desprins cândva o barcă,\nmă va uita sub țărmul său, de parcă\nnici n-aș fi fost, cu inima răzbită\n\nde frig și umezeală, fără gând\nmi-oi număra mătăniile albe\na degetelor mele tot mai slabe,\ndin care cad falangele pe rând.\n\nÎn lumea asta de n-ar fi culori\nși sunete, ușor ți-ar fi să mori,\nde n-ar fi pomi nalți cu ceru-n brață\nși pe mormântul tău- atâta viață.\n\n1937|1036
George Tutoveanu|Trecut|O fată de sat mi-a fost dragă;\nAvea păr bălai, inelat,\nOchi tainici ca zările-albastre\nȘi graiul blajin, fermecat...\n\nÎn barcă, pe Prut, stăm alături\nȘi-Amorul se joacă-ntre noi;\nO pânză de-argint țese luna\nPrin stuhul cu vinete foi.\n\nDescântecul apei ne fură;\nDe valuri ușor legănați,\nTrăim într-o clipă tot visul\nCopiilor înamorați...\n\nDeodată, pe mal țipă goarna;\nAlarmă și zgomot și guri;\nAdâncul pădurii din preajmă\nSe zbuciumă de-mpușcături...\n\nȘi eu și copila bălaie\nDe gloanțele lor am scăpat;\nȘi numai Amorul, de spaimă,\nDin luntre sărind, s-a-necat.|2973
Tristan Tzara|Drogherie-conștiință|din lampa unui crin se va naște un prinț atât de înalt\nîncât artezienele vor înălța uzinele\nși lipitoarea transformându-se în arbore maladiv\ncaut rădăcina doamne imobil doamne imobil\npentru ce atunci da vei afla\nvino rotindu-te către plânsul inutil\n\npapagal umed\ncactus de lignit umflă-te între coarnele vacii negre\npapagalul scobește turnul manechinul sfânt\n\nîn inimă există un copil - o lampă\nmedicul spune că el nu va trece noaptea\n\npleacă apoi în linii scurte și ascuțite liniște rocă silicioasă\n\ncând lupul vânăt se odihnește pe alb\nalesul își alungă-ntemnițații\narătând flora născută din moarte care va fi cauza\nși va apărea cardinalul de franța\ncei trei crini lumină fulgurală virtute electrică\nroșu lung sec pictând pești și litere în culori\n\nuriașul leprosul peisajului\nîncremenește între două orașe\nare pârâuri cadență și țestoasele de pe coline se-adună greoi\nscuipă nisip își frământă plămânii de lână să limpezești\nsufletul și privighetoarea se rotesc în râsul său - floarea-soarelui\nvrea să culeagă curcubeul inima mea este o stea de mare de hârtie\n\nîn missouri în brazilia în antile\ndacă te gândești și dacă ești mulțumit cititorule devii pentru o clipă transparent\ncreierul tău burete transparent\nși în această transparență va fi o altă transparență mai îndepărtată\nîndepărtată când un animal nou se va albăstri în această transparență|4097
Adrian Păunescu|Beția cu noroi|Mă înspăimântă, parcă m-ar sfida,\nNu faptul că îmi este rău sau bine,\nCi gândul că n-ajunge pân-la tine\nNimic din toată suferința mea.\n\nAșa te poți, probabil, apăra,\nDe orice fel de veste care vine,\nEști surdo-mută fără de rușine,\nTe locuiește, parc-altcineva.\n\nEu, care am lucrat mereu, umil,\nCa să mă lauzi tu de toate cele,\nPierd astăzi însuși sensul vieții mele\nȘi parcă m-aș ceda unui azil.\n\nO, biet îndrăgostit bibliofil,\nCe bea noroi și rasfoiește stele!\n\n23 ianuarie 2003\n(Din doi în doi, 2003)|4401
Ilarie Voronca|Noaptea e o fundă|Noaptea e o fundă la genunchiul Mediteranei\nCa păunași valurile ciugulesc grăunțele de glasuri\nCoboară o cortină albastră pe terasa privirilor\nSă răvășesc amintirile ca-n staul paiele\nCântecul e o panoplie, înfășoară inimile.\n\nDar la creștetul pământului\nNoaptea e un steag de zăpezi\nE o temniță de cristal\nE o frunză și nervurele ei sunt coarnele renilor\nReni, reni, ca placa negativă a fotografiilor\nReni ca niște balamale la porțile piscurilor\nCând peste umerii umflați și sterpi ai stâncilor\nCerul trage plapoma vântului\nȘi copitele voastre scrijelesc marmora iernilor.\nReni, nopțile nu tulbură apa din ochii voștri ca evantaliile\nNopțile vă arată drumul prin colibele învelite în piei de focă\nNopțile trec ca îngerii prin fumul lămpilor\nȘi în uleiul de pește feștila cântă încet ca un samovar.\nLuna e o inimă păstrată în borcanul cu alcool al azurului\nSe deznoadă uneori bicele chiciurii\nRenii cunosc pleoapa adăpostului\nȘi nopțile alungă iepele albe ale omătului.\nGheața a adunat toate oglinzile aerului\nGheața e un sărut pe fruntea albastrului\nE respirarea mărilor în limpezime\nPe dedesubt peștii ca sulițe o mușcă\nDar gheața trece ca o mână prin harfele furtunilor\nToarnă coniacul visului în vinele înghețatului.\nȘi nopțile se fugăresc, apleacă sălciile din amintire\nAprind un foc somptous din surcelele stelelor\nAdună de pe flori polenul somnului\nȘi-l dăruie cerșetorului la răspântie\nNumai nopțile se apleacă peste iazul din privirea cerșetorului\nCând se sfârșesc balurile\nCând invitații întârziați își iau rămas bun\nȘi bucuria ca o pasăre își scormonește fulgii în colivia pieptului.|3037
Mihai Eminescu|După ce atâta vreme|După ce atâta vreme\nLaolaltă n-am vorbit,\nMie-mi pare că uitarăm\nCât de mult ne-am fost iubit.\n\nDar acum te văd nainte-mi\nDulce, palidă cum șezi —\nLasă-mă ca altădată\nUmilit să-ngenunchez,\n\nLasă-mă să-ți plâng de milă,\nSă-ți sărut a tale mâni...\nMânușițe, ce făcurăți\nDe atâtea săptămâni?|1137
Virgil Carianopol|Prea târziu|Eram singur. Cineva de-afară\nMi-a bătut în uşă pe-nnoptat.\nM-am săltat cu greu din aşternuturi, \nCa din morţi, atunci când eşti sculat.\n\n— Hai, deschide! mi-a strigat din stradă\nGlasul său de aur şi de vis.\nBâjbâind cu cheile în mâna,\nAm împins zăvorul şi-am deschis.\n\nO lumină-naltă, zâmbitoare,\nA privit la chipul meu zbârcit,\nApoi lung la părul alb ca neaua,\nDe furtuna vieţii viscolit.\n\n— Cine eşti! Am întrebat-o-n şoaptă,\nAi ceva cu mine? Vrei ceva?\n— Eu sunt Fericirea, mi-a spus dulce,\nŞi-am ajuns acum la dumneata.\n\nAm zâmbit privind-o cu tristeţe,\nAm tras grabnic uşa şi-am plecat,\nA bătut ea-n urmă şi mai tare,\nDar am fost şi eu neînduplecat.\n\nCe puteam să fac? Venea zadarnic.\nTroienit de vreme şi pustiu\nAm trimis-o alături, la un tânăr.\nPentru mine prea venea târziu.|2130
Mihai Eminescu|Din lyra spartă|Din lira spartă a mea cântare\nZboar-amorțită, un glas de vânt,\nSă se oprească tânguitoare\nPe un mormânt!\n\nOare femeia, pe care mie\nDumnezeu sântul o-a destinat,\nÎn patu-acela de cununie\nS-a-nfășurat?\n\nO caut, gându-mi și-o-nchipuiește,\nDar n-am văzut-o de când eu sunt...\nOare amorul ce îmi zâmbește\nE în mormânt?|1127
Adrian Păunescu|Hristos ciocnește ouă roșii|"Ieșiți la geamuri și la porți\nȘi bucurați-vă de toate,\nHristos a înviat din morți\nȘi în lumina sfintei sorți\nCiocnește ouă-ncondeiate!\n\nNimic n-a fost până acum\nAșa profund, pe nicăierea,\nL-au răstignit la cap de drum\nȘi L-au și umilit postum\nȘi-a fost și moarte Învierea.\n\nDin jalea fără de hotar,\nDin pietrele în groapă sparte,\nDintr-o Golgotă de calvar,\nDintr-o ofensă de coșmar,\nA înviat, călcând pre moarte.\n\nHristos nu poate fi Hristos\nDe nu îl dor în viață toate,\nÎi intră cuiele în os,\nDurerile peri albi i-au scos,\nNici să vorbească nu mai poate.\n\nEl simte în rărunchi, mereu,\nToată povara ce o duce,\nÎi este fiu lui Dumnezeu,\nDar e și om și poartă greu\nAcest calvar și-această cruce.\n\nDe peste moarte și păcat\nSe-aud cuvintele celeste:\n„Eu sunt Hristos ce-a înviat,\nAdevărat am înviat,\nVestind că Învierea este!"".\n\nTresare mugur din sicriu,\nSe școală din mormânt strămoșii,\nPe un pământ deplin și viu,\nCu cei ce-l știu și nu îl știu,\nHristos ciocnește ouă roșii.\n\n5 aprilie 2004"|2287
Radu Gyr|Phoenix|Iar te-agăți cu gheara de-o speranță,\nlutule al meu, neastâmpărat…\nE de-ajuns să fâlfâie o zdreanță,\ncă de-un petec iar te-ai aninat.\n\nCâte turnuri nu s-au spart în tine,\ndar sub praful lor nu te-nconvoi.\nIei mereu mistria din ruine\nși din scrum zidești pe schele noi.\n\nCe prăpăd! Dar câte noi semințe!\nCâți ereți cu zboru-le-mpușcat!\nȘi ce mare foame de credințe,\ndesfrânată, de nevindecat!\n\nNici n-a prins o rană să se zvânte,\ncă iar frige setea de-a lupta.\nArzi să bei alt cer din aripi sfinte\nși alt zbor din prăbușirea ta.\n\nLut al meu, molozul, praful, scama\nnu-ți scârbesc nici ruperi, nici căderi.\nÎn adânc te zgâlțâie doar teama\nc-ai putea cândva să nu mai speri;\n\nc-ai putea să nu mai crești noi pene\ndin tăciuni, din așchii, din spărturi,\nși, ca smârcu-n putreda lui lene,\nnici tăciuni, nici așchii să nu furi.\n\nNumai spaima asta te re-nvie\nși-ți dă brânci prin hârburi să răzbați,\nși c-o dezmățată lăcomie\nzdrențele nădejdii să le-nhați.|3973
Emil Brumaru|Aveai părul lung până la cer|Aveai părul lung până la cer\nAtârnai de dânsul pe pământ\nMă gândeam să-ți mângâi trupul sfânt\nSânii cu sfială să ți-i cer\n\nCoapselor închise să mă-nchin\nSă le-ating uimit ce albe sunt\nDoar cu floarea grea a unui crin\nSă le-mbrățișez îngenunchind\n\nȘi apoi ca fluturii să pier\nLuat de dup-amiază și de vânt\nAveai părul lung până la cer\nSpânzurând de dânsul pe pământ...|4629
Magda Isanos|Jucăria|Dusman grozav e timpul, mi se pare\nacuma ca si când te-as fi visat,\ncum poate mai viseaza cate-o floare\npamantul, iarna, dupa ce-a-nghetat.\nIubirea noastra astfel a trecut,\nca dâra luminoasa-a unei stele,\nsi bezna-n urma ei s-a refacut,\nde-mi pare steaua fericirii mele,\nca niciodata n-ar fi stralucit.\nSi nu mai stiu acuma dac-am stat\ncu tine, daca-n pieptul tau iubit\neu inima-ntr-o zi ti-am ascultat.\nCuvintele pe care le rosteai,\ndin departari de basm rasuna parca,\npentru ca mierea tot acelui grai,\nlanga urechea alteia le-ncearca.\nDin ce în ce mai subred e sub pas\npamantul amintirilor si-mi pare\nca dintr-un vis frumos mi-au mai ramas\nfranturi ciudate si stralucitoare.\nZadarnic intre ele să le leg\nincerc acuma, fiindca nu se poate\ndin cioburi vasul să-l mai faci intreg,\nsi tristă surăzând mă joc cu toate\naducerile-aminte la un loc,\nca un copil cu jucaria care,\ni s-a stricat, dar n-a dat-o pe foc,\npentru ca alta mai frumoasă n-are.|3436
Magda Isanos|Noapte|"Cât de-ncet acei fulgi de-ntuneric căzură,\ndeasupra lumii, ca o cenușie nedumerire,\npână ce neagra noapte cu stoluri veni.\nTotul ca-n apele adânci acuma era,\npomii atenți, casele, însăși lumina\nera undeva în calma, umeda noapte,\nce nevăzută zâmbea.\nȘi timpul însuși mai curgea acolo\nprin umbră ca printr-un pământ afânat.\nDar cine respiră ușor, fericit?\nPoate păsări ce se visează zburând.\nNoapte. Dumnezeu însuși sărută\ncu gura lui neagră pământul,\nca și când cu duioșie ar spune:\n""Haide,-nvățați-vă câte puțin să muriți..."""|1051
Nicolae Labiş|Drag|Drag mi-i drag ca după goana drumului cu cîntice\nRebegit, cu-obrajii pară și cu gol în pîntice\nSă pun pătura pe caii scânteioși ca văile\nCasei albe sub zăpadă să-i străbat odăile\nLîngă focul care țipă dogorînd însufletul\nSă-mi mai încălzesc la pară inima și sufletul.\n\n26-28 decembrie '51|3700
Adrian Păunescu|Condamnarea la viață|Sunt condamnat la viață fără tine\nȘi vremea pentru gânduri e destulă,\nCând va veni călăul în celulă\nMă voi narcotiza că-i încă bine.\n\nAcum când toate căile îngheață\nȘi-atâta întuneric ne desparte,\nMi-era mai lesne condamnat la moarte\nCa, fără tine, condamnat la viață.\n\nVa trebui să port la mine-n minte\nAceastă condamnare infernală,\nAceastă amintire, ca o boală,\nCe și-a uitat origini și cuvinte,\nDă-mi, Doamne, răul cum o fi să fie,\nDar grațiază-mi lunga insomnie.\n\n(Liber să sufăr, 2003)|4427
Ion Minulescu|Clopotele|Sună clopotele...\nSună clopotele-n depărtare,\nClopotele!... Clopotele!...\nCâte clopote să fie?\nCâte voci nedeslușite mor în zori, iar noaptea-nvie?\nCâte voci blestemă foamea zilelor din postul mare?...\nClopotele, clopotele...\nTac și-n urmă sună iară.\nSunt trei clopote de-aramă, sau trei clopote de-argint?\nȘi ce Crist vorbește-n glasul clopotelor ce ne mint\nDe atâția ani de-a rândul\nȘi la fel ca-n prima seară?...\nCe nebun profet mai vine să ne spună că-i trimisul\nCelui ce făcu pământul din nimic?...\nȘi ce minicună\nIar schimba-va fața lumii?...\nSună clopotele,\nSună,\nCa și-n noaptea când surâse pentru prima oară Sfinxul!...\n\nSunați, clopote de-aramă\nSunați clopote de-argint...\nVântul să vă-nalțe cântul tot mai sus,\nTot mai departe -\nSă vă spulbere-n albastrul mângâierilor deșarte\nȘi să vă sugrume glasul profețiilor ce mint.|3142
Ion Luca Caragiale|Sonet 3|Fără de graiuri gure şi ochi făr' de priviri,\nFăr' de mişcare forme, şi încă, vai! ce este\nMai sec în astă lume şi mai nemernic, ţeste\nFăr' de gândiri şi inimi lipsite de simţiri!\n\nAşa ne pomenirăm, dodată, fără veste,\nTrecând p-aci, prin jocul capricioasei firi.\nBizar! Fiinţe fără fiinţă, trecem peste\nPocitul vis al unei smintite-nchipuiri\n\nÎn vreme de-njosire, în tină şi din tină,\nNe căpătarăm locul l-a soarelui lumină;\nZadarnic ne născurăm şi făr' să trebuim!\n\nPăsemne-aşa ne scrise pustia de ursită:\nPăcum ne fuse vremea meschină ş-umilită,\nMeschini şi mediocri să fim şi să murim!|857
George Bacovia|Pălind|Sunt solitarul pustiilor piețe\nCu tristele becuri cu pală lumină-\nCând sună arama în noaptea deplină\nSunt solitarul pustiilor piețe.\n\nTovarăș mi-i râsul hidos, și cu umbra\nCe sperie câinii pribegi prin canale.\nSub tristele becuri cu razele pale,\nTovarăș mi-i râsul hidos, și cu umbra.\n\nSunt solitarul pustiilor piețe\nCu jocuri de umbră ce dau nebunie,\nPălind în tăcere și-n paralizie, -\nSunt solitarul pustiilor piețe...|2903
Adrian Păunescu|În neant, într-o gară|"Sunt bolnav și te-aștept\nÎn neant, într-o gară,\nAm o floare la piept\nȘi mi-e gura amară.\n\nNu mai are vreun rost\nSă te mint că mi-e bine,\nEu voi fi cum am fost\nTotdeauna cu tine.\n\nTu mă știi mai adânc\nDecât lumea de-afară,\nTe aștept și te plâng\nÎn neant, într-o gară.\n\n2 Februarie 1986, București\n(""Viața mea e un roman"", 1987)"|4497
Tristan Tzara|Călătorie|Dărâmă-te casă întârziată\nPe un mormânt de fată; în fumul răsturnat alene\nÎn cer pătat și în găini grăbite, ploaia ne trimite semne\nAi vrea să întâlnești săraci cu păr cărunt, pomană să le faci\n\nSunt ochii tăi prea mari, sunt buzele tale reci\nOglinda o întrebi mai rar dacă placi\nAici sunt patru oameni întregi\nCare pleacă în patru locuri străine\n\nPe drum sunt plantații de maci, sunt plopi fărâmați de fulger\nSunt poduri aruncate peste ape regești\nPeste nisip galben ca pucioasa unde nici buruienile nu cresc\nLa poalele munților sunt sate noi și curate\nCu păsări în curte, cu grădini de fructe\nCu clopotnițe, mori de vânt, curți boierești\nLa marginea pământului sunt dealuri rupte\nSunt mașini de treierat și hambare cu bucate\n\nÎn gara cea mică unde singuri o să coborâm\nNe-așteaptă bătrânul vizitiu\nTu o să mă-ntrebi de sate de hanuri din drum\nDe lucruri la care o să-ți răspund nu știu\n\nO să locium într-o casă acoperită cu stuf\nPe care berzele-și fac cuibul\nO să primim musafiri, o să mergem la primar, la școală\nO să colecționăm insecte din văzduh\n\nÎn pădurea noastră sunt urși, veverițe, cerbi\nCasa pădurarului e goală\nDe-acolo vedem tot satul\nȘi așteptăm poșta din Dumbrăveni\n\nȘi merg fără sfârșit, în tren, cu o bolnavă de nervi\nCum n-aș putea ieși din adâncimi de mlaștini și de buruieni.|4093
Demostene Botez|Floarea soarelui|Mă-ntorc acum spre viitor cu faţa.\nLumina lui îmi trece-adânc prin pleoape.\nŞi oamenii îmi sunt şi mai aproape\nŞi parcă m-a luat de mână, viaţa.\n\nEu secolului meu i-aud povaţa;\nSpre el vin milioane să se-adape,\nStrălucitor ca faţa unei ape\nCând soarele răsare, dimineaţa.\n\nCa peste şesuri aurii de grâne\nVăd zarea largă-a zilelor de mâine\nŞi peisajul lumii viitoare.\n\nMai tare-mi bate inima în piept!\nSpre viitor tot sufletu-i îndrept,\nMereu, ca floarea-soarelui, spre soare.|2823
Alecu Donici|Două mance şi un copil|"În vremile trecute o jupâneasă mare\nNăscu un făt-frumos.\nCopilul cât se poate era de sănătos;\nDar pentru ca să aibă mai bună căutare,\nCucoana două mance pe lângă dâns' ţinea\nŞi singură-l hrănea.\nCu astfel de mijloace credea pe-atunci oricare\nCă pruncul va ajunge un urieş sub soare.\nEl însă deodată trăia mai mult sugând,\nCăci mancele şi muma mi-l îndopau pe rând,\nÎncât după o vreme aşa îl ghiftuise,\nCă copilaşul gingaş de tot se bolnăvise.\nMai-mai era să moară, dar soarta l-au scutit.\nIar într-o zi când muma de-acasă au lipsit,\nLăsând femei şi mance de cuconaş să cate,\nCa prin un farmec ele se-mprăştiară toate,\nŞi, rămânând copilul în leagăn singurel,\nSe răsturnă din el...\nChiu, ţipete prin casă se auzeau de-ndată.\nBoierul, supărat,\nVeni să vază singur pe prunc cu capul spart.\nEl într-o plecare pe gânduri afundat,\nRosti aşa cuvinte: ""Că mance de prisos,\nOricum, şi-n orice stare, n-aduc vreun folos""."|60
Radu Gyr|Urcuș I|Ades îmi frige-un jărăgai\nadâncu cărnii-nfierbântate\nși-aș tot sui pe brânci, pe coate,\nurcuș, întoarcerii în rai.\n\nPoate-am lăsat acolo sus\nbucăți din aripile mele,\nde mi se face dor de stele\nși m-aș tot duce, drum nedus.\n\nPoate-am uitat acolo-n cer\ncenușa feței de-altădată,\nsau poate vocea mea schimbată\nmă cheamă undeva-n eter.\nCa de-o mireazmă mă îmbăt\nla glasul meu din alte ere\nși pentr-o clipă prind putere\nsă urc în ceruri îndărăt.\n\nO clipă sui și iar mă fac\ncădere moale și afundă.\nUrcușul meu a fost secunda\niar carnea mea rămâne veac.\n\nAtât de dulce știu să cad\nși-atât de greu mă-nalț în sfere,\ncă rădăcina mea în cer e,\niar fructul meu se coace-n iad.|1827
Adrian Maniu|Poveste prescurtată|Era, demult, o fată frumoasă și bălaie,\nca luna luminată, ca luna în văpaie,\ncopilă-mpărătească cu părul spic de aur\nîntr-un castel închisă, furată de-un balaur!\n\nȘi seara, când tăcerea-aprinde-ntâia stea,\nDomnița, sus pe turnuri, din tors oprind, plângea.\nȘi el răcnea în neguri, cu flăcări mari de jale,\nîncât plângeau toți codrii cu apele din vale,\niar corbii de pe turle speriați se avântau\nspre lună, în cunună roteau și croncăneau.\n\nDomnița într-o noapte cu Făt-Frumos fugi.\nDe doru-i și de-o rană balaurul muri.\n\n1914|42
Costache Ioanid|Ninge...|Ninge,\nZboara fulgi de nea.\nTremuratoarele stele de-argint\nzboara si luneca-n hore de-alint.\nPeste crengile amortite,\npeste vaile ruginite,\nDumnezeu din cer trimite\nstrai de margarint.\n\nNinge,\nZboara fluturi albi.\nStele de stele in hora se prind.\nAlba marama pe-ogoare intind,\ncum pe-a Domnului blanda fata\npuse giulgiul flori de gheata.\nDar Isus iesi la viata,\nmoartea biruind.\n\nNinge.\nJoaca pui de stea.\nInfiorate paduri si poteci\ndorm invelite in panzele reci.\nDar de sus, din albastra tara,\ncand Cel Drag Se va-ntoarce iara,\nvom avea o primavara\npana-n veci de veci!|2801
Zorica Laţcu|Vinul|VINUL \n\nÎmi strâng durerea în inima, ca-n teasc.\nDin ea, mustind, poemele se nasc;\nSi fierbe mustu-n clocot rubiniu,\nÎn buti cu cerc de fier de-abia-l mai tiu.\n\nS-a limpezit apoi în cani de lut\nSi locul de mireasma s-a umplut.\nUlcelele-nflorite îl cuprind\nÎn smaltul lor? si mâinile se-ntind.\n\nSa ia din rodul viei. Dar ce vreti,\nVoi, buze întinate, voi ochi beti?\nVoi de-nzadar ati ars si-ati însetat,\nCa nu veti bea din vinul meu curat.\n\nSa spumege poemul lucitor\nDin strofele cu flori în smaltul lor,\nSa-l duc la Cina Domnului în dar,\nSa stea-n potir, pe masa din Altar.\n\nAtunci din ranile lui Dumnezeu\nVa curge Sânge Sfânt în vinul meu.\nE clipa jertfei. Voi cei luminati,\nVoi cei desavârsiti, luati, mâncati.\n\nCei tintuiti pe cruci si trasi pe roti,\nCu sete, beti dintru acesta toti.|2148
Tudor Arghezi|Joc de creion|Brotăcelul, la fîntînă,\nL-ai avea la îndemînă,\nCa să-l prinzi ( pe brotăcel )\nSă te joci niţel cu el.\n\nÎnsă nici nu poţi să-l vezi,\nVerde dintre frunze verzi,\nCăci cu ele seamănă\nCa o frunză geamănă.\n\nA ! că-i mic şi e frumos\nŞi n-ar prea umbla pe jos,\nCă-şi mînjeşte - şi nu vrea -\nPielea lui de catifea.\n\nStă în pom pitit, pe cînd\nȚie ţi-a venit un gînd :\nPrintre mugurii crescuţi,\nSă-l mîngîi şi să-l săruţi.\n\nDar ai vrea să ştii, acum,\nCe se fac, pe frig şi-n drum,\nCînd se scutură copacii,\nBrotacelul şi brotacii.\n\nCăci, pe viscol, fără foc,\nNici căciulă, nici cojoc,\nPot să degere, săracii,\nBrotăcelul şi brotacii.\n\nN-avea grijă. Nu le pasă.\nŞi-au gătit la cald o casă,\nÎn pământ, pe sub tulpini,\nÎn adînc şi-n rădăcini.\nŞi-acolo, pe vreme rea,\nDorm întinşi pe-o canapea.|4169
Alexandru Vlahuţă|Sonet (Vrăjit, tot şesul clocoteşte-n soare)|Vrăjit, tot şesul clocoteşte-n soare\nŞi-i zvon, e nuntă mare-n lumea mică:\nO pulbere de glasuri se ridică\nDin mii de guri, un templu-i orice floare.\n\nTu n-ai iubit, nu ştii ce va să zică\nPuterea asta-n veci renăscătoare.\nŞi totuşi o presimţi, căci visătoare\nTe strângi de braţul meu, parcă ţi-e frică;\n\nClipeşti, şi buzele nesărutate\nÎţi tremură, ca-n somn, de-o aiurire,\nŞi inima neliniştită-ţi bate...\n\nÎn jurul tău palpită-ntreaga fire;\nIar florile-s aşa de parfumate,\nCă-n clipa asta tu respiri iubire!|209
Nichita Stănescu|Trecător|Călăream pe un cal şi deodată-am văzut\ncă eu sunt calul acela\nŞi deodată am văzut că ei doi\ngalopează pe mine.\nMă învolburam şi deodată\ni-am văzut pe cei trei,\ncând umbra mea din spatele meu\nmi-a strigat:\n- Eu sunt tu. Lasă-i\npe cei patru să-şi urmeze destinul...\nlasă-i!|3674
Nichita Stănescu|Rău de frumuseţe|Nu spun că a fost un noroc\ncă te-am născut.\nSpun numai că a fost o minune.\n\nCaută să nu mori iubita mea,\nÎncearcă să nu mori dacă poţi.\n\nMie mi s-a dus viaţa,\nţie ţi s-a dus norocul.\n\nNu spun decât atâta,\ncă noi doi am trăit\npe globul pământesc.|3642
Nicolae Iorga|Brad bătrân|"Au fost tăind un brad bătrân\nFiindcă făcea prea multă umbră\nŞi-atuncea din pădurea sumbră\nSe auzi un glas păgân:\n\n""O, voi ce-n soare cald trăiţi\nŞi aţi răpus strămoşul nostru\nSă nu vă strice rostul vostru,\nDe ce sunteţi aşa grăbiţi?\n\nÎn anii mulţi cât el a fost\nDe-a lungul ceasurilor grele,\nSub paza crăcilor rebele,\nMulţi şi-au aflat un adăpost.\n\nMoşneagul, stând pe culme drept,\nA fost la drum o călăuză\nŞi-n vreme aspră şi hursuză\nEl cu furtunile-a dat piept.\n\nFolos aduse cât fu viu,\nCi mort, acuma când se duce,\nCe alta poate-a vă aduce\nDecât doar încă un sicriu?"""|1605
Tristan Tzara|Sarea și vinul|sarea și vinul litaniile și imensele urlete\nvertical în noaptea secretă studiu\nvâlvâtaie\nbronz\nsingurătate\nsexul la mijloc plantat în mijlocul crengilor\nîn mantiile lor s-a cuibărit vârtejul\nspirale albe și roșii susținând vocea\nși bărcile înaintând ca divinitatea în trup\npe-ndelete\n\naripile făcliilor împart canalele singurătății timpanele de bronz și clopotnițele\nvântul potrivnic\nvenele solare bandajate în pergament și sclavii urlă\n\nsă mori să-ți vezi fructul mort\n\ntraducere de Nicolae Tzone|4104
Costache Ioanid|De ce nu vii?|De ce nu vii de pe carari straine\nsa-Mi cazi la piept ca un copil iertat?\nEu n-am fugit, cind numai pentru tine,\nca Isaac am fost pe rug urcat.\n\nMai mult de-atit, ce jertfa de iubire?\nSi cui i-ar da mai mult de-atit prin gind:\nUn fiu pierdut si rida in nestire\nsi-un Dumnezeu sa cheme lacrimind?...\n\nDe ce nu vii cit inca sunt aproape?\nDe ce te-ascunzi cit inca te mai chem?\nDe ce nu simti lumina Mea pe pleoape\nsi Harul Meu, in ceasul tau suprem?\n\nDe ce nu vrei si fii cu Mine-n slava,\nsa colindam alaturi ceru-ntreg?\nDin flori de Rai, din vesnica dumbrava,\ncu mina Mea cununa sa-ti aleg!\n\nDe ce nu vii tu, sufet nehotarnic,\ncit inca pot Mintuitor sa-ti fiu?\nCind vei striga, va fi atunci zadarnic,\nvei plinge-amar, dar poate prea tirziu!\n\nMai mult de-atit, ce jertfa de iubire?\nsi cui i-ar da mai mult de-atit prin gind:\nUn fiu pierdut si rida in nestire\nsi-un Dumnezeu sa cheme lacrimind?|2786
Nicolae Labiş|Pășesc prin rîul subteran|Pășesc ferit prin rîul subteran\nȘi galbenele ape mă ascund.\nDoar lancea mea deasupra mai răzbate\nPrimejdioasă răsărind din fund.\n\nÎn valul nostru cîntecele triste\nLoc nu mai au și ochii nu mai plîng.\nÎn valul nostru cei ce-s slabi se-neacă\nȘi nu-i bocește nimeni în adînc.\n\nLuptară-n mine rîsul și cu plînsul\nȘi plînsul s-a-ngrădit după uluci\nȘi rîsul, numai, dă, că sunt, de știre\nIeșind prin unda groasă cu bulbuci.\n\nPășesc ferit prin rîul subteran\nÎmpiedicat în haine și stingher,\nDoar lancea mea deasupra mai răzbate\nPrimejdioasă răsărind din cer.\n\nVăleni, 30 august '53|3719
Duiliu Zamfirescu|Într-un album|Mi-ai cerut să'ți scriu odată în album o poezie,\nMie, celui care astă-zi nu mai știu face nici proză...\nRozei celei mai frumoase dacă-ai vrea s'o faci să știe\nCât deliciu are'ntr'însa, - nu'i poți zice de cât roză.\n\n1883|505
Vasile Alecsandri|Fântâna|Pe cărarea înflorită, care duce la fântână,\nÎn ştergar şi în catrintă, merge-o sprintenă română;\nEa la brâu-i poartă furcă şi la sân un pruncuşor,\nCu gurita lui lipită de al laptelui izvor.\n\nNevăstuica trece iute, torcând lâna din fuioare\nŞi sucind fusul vârtelnic ce-o atinge la picioare.\nPăsărelele-mprejuru-i zbor voioase şi cântând,\nEa zâmbeşte şi tot merge, pruncuşoru-i sărutând.\n\nIată,-ajunge la fântână, ş-acolo se întâlneşte\nC-un drumeţ din lumea-ntreagă, care lung la ea priveşte,\nApoi cumpăna o pleacă, apoi scoate la lumină\nŞi vecinei sale-ntinde o cofiţă, albă, plină.\n\nRomâncuţa multumeşte, suflă-ncet peste cofiţă\nŞi cu apa ne-ncepută udă rumena-i guriţă;\nIar drumeţul după dânsa bea, fugarul îşi adapă\nŞi se jură că pe lume nu-i aşa de dulce apă.|4257
Adrian Păunescu|Sfera|În orice clipă,\nOricine\nE vinovat\nDe orice,\nDacă e pe-așa.|2433
Ioanid Romanescu|Natalis (fragment)|I\nUriaș îmi apare totul - doar mintea\nunui romantic nebun ar putea să-l cuprindă -\nMater Deorum! infinitezimalul însuși\nvăzut prin ale morții ocheane\nîmi deveni obsesie\n\nnerenunțând la câte fără nume,\ns-ar crede că nu am iubit\nși nici nu am urât cu-adevărat,\nmai treacă - zici - și se întâmplă\ncum se întâmplă, sau cum se spune că a fost\n(îndepărtându-ne de cuvinte, disprețuindu-le,\nne îndepărtarăm de esență)\n\ndrumul era unic, însă mulți\nse rătăciseră-n ei înșiși\n(cei dispăruți vor fi înțeleși -\ndar când imaginea despre noi\nva fi reală, când ne vom fi stins,\ncâți - și de unde - să vadă?)\n\nuriaș îmi apare totul - până și\ninexistentul -\niar această formă a demenței\ndorința de a recompune\nlumea sau paradisul\nmă neantizează|3068
Panait Cerna|După furtună|Nu se mai luptă crengile-ntre ele,\nLa ţărmuri barca nu se mai frământă-\nOştiri de valuri, ce sălbatec cântă,\nNu-şi mai arată pumnii către stele...\n\nDin nori apare luna, ca o sfântă,\nGonind din lume visurile rele...\nPădurile, cu stropi pe rămurele,\nÎn strai de diamante se-nvestmântă.\n\nÎn lung şi-n larg - tăcere şi lumină...\nNatura se-oglindeşte-n ea, senină,\nUimită de schimbarea ei la faţă.\n\nAl lumii geniu, împăcat cu sine,\nSe odihneşte-o clipă pe ruine,\nVisând o nouă formă de viaţă.|1709
George Topîrceanu|Despărţire|Trec pâlcuri de răchită şi stâlpii fug întruna,\nPe cer în clarul zilei ne urmăreşte luna,\nŞi trenul deopotrivă la-ntrecere cu ea\nAleargă peste câmpuri... Adio, draga mea!\nAdio Gândul doarme şu sufletu-mi veghează...\nUimit mă uit cum joacă pe mâna mea o rază...\nVecinul mă priveşte cu ochii plini de somn,\nO muscă întârzie pe fruntea unui domn...\nIubito, simt în urmă-mi cum zările se mută,\nCum se destramă-n aer chemarea mea pierdută,\nŞi lacrimile tale pe suflet mi s-abat\nCa stropii mari de ploaie pe-un lan de grâu uscat...\nÎn marea de lumină surâde-ntreg pământul.\nUn om aleargă-n urmă de parcă-l duce vântul.\nDin galbena rotire de lanuri, se desfac\nCicoarele albastre şi florile de mac...\nO, de-aş putea viaţa să mi-o prefac în floare,\nAcum ţi-aş arunca-o din goană, la picioare!...\nŞi dacă pentru tine aş vrea să uit că sufăr,\nS-arunc în vânt afară scrisorile din cufăr,\nMă sfâşie ca spinii părerile de rău\nŞi-n inimă-mi răsună, adânc, suspinul tău...\nIar dacă-ncerc trecutul, cu şiru-i de morminte,\nSă mi-l rechem zadarnic, - aducerile-aminte\nMi se topesc în suflet ca stelele-n fântână,\nCa fulgii de zăpadă pe care-i prinzi în mână...\nMă-ntorc şi mă cutremur...\nNemesis, taină crudă,\nIa-ţi înapoi năframa de calde lacrimi udă.\nTu, care, ne-mblânzită din umbră,. fără glas,\nM-ai urmărit pe drumul durerii pas cu pas,\nTu care-ntuneci steaua ce-n ochii mei scânteie\nŞi-mi spulberi ale nopţii albastre curcubee,\nÎntoarce-ţi fruntea rece şi lasă-mă de-acum,\nStrăin pe mine însumi, să merg pe-acelaşi drum\nPe care-a mers de veacuri nefericita turmă...\nŞi voi primi c-un zâmbet popasul cel din urmă.|694
Nichita Stănescu|În dulcele stil clasic|Mă învelesc de frig într-o speranţă\ncum se-nveleşte soba nou zidită\nîn reliefuri de faianţă\ncu focul pururi logodită.\n\nNu pune mâna peste mine dacă-i vară\ncăci n-ai să înţelegi nimic\nstimată doamnă-domnişoară\ndin frig.\n\nCi vino când nu merge nimeni\ncând nu avem picioare, vino\ndar mai ales când voi fi orb,\nlumino.|3572
Marin Sorescu|Descantec de fie ce-o fi|Ziua-mi intra in orbite\nCa prin stele gaurite\nPrin care se vede-o zi\nSi in ea un fel de-a fi.\n\nCand al meu si cand al umbrei\nCand al umbrei, cand al sumbrei\nDe figuri ce insumi is\nUn arcus dat cu sacaz.\n\nAm in mana doua site\nSi in ochi doua cutite\nMa descanta cu un ciob\nMiezul noptii, fir cu bob,\n\nCu naut, cu linte ,mei,\nMostenirea alor mei,\nJunghiara si doi miei\nSi belira cins'pe piei.\n\nAsta e ca nu-i deochi,\nCin' mi-a dat cu lumea-n ochi?\nVad mori, lesuri, stele verzi,\nVezi ca nu te vezi, vezi, vezi?\n\nLeacul de la rasarit,\nAia e ca n-ai murit.\nLeacul de la miazazi,\nAia e: fie ce-o fi.|2578
Adrian Păunescu|Prevestire|Mi-a spus cineva, dar nu mai știu cine,\nCă vremea va sta și-apoi va fi bine,\nMi-a spus cineva de tine, de mine,\nCă nu știu ce stea la cină ne vine.\n\nS-avem pentru ea paharele pline,\nCă nu știi ce vrea și nu știi când vine,\nMi-a spus cineva, dar nu mai știu cine,\nO stea va cădea… De mine, de tine?\n\n28 iulie 1987\n\n(Într-adevăr, 1988)|4568
Radu Gyr|Rugă nemernică|Nu mă-nvață să fug, Părinte,\nDe răni, de lacrimi de catran.\nEle dau freamăt mai fierbinte\nAcestui sânge pământean.\n\nNu fi nici pașilor mei paznic,\nNici de năpârci nu mă păzi.\nNumai veninul lor năprasnic\nMă limpezește zi de zi.\n\nȘi nu-mi trimite nici heruvii\nSă-mi deie zborul lor înalt,\nCând sunt făcut să fierb în fluvii\nDe cruntă lavă și asfalt.|1808
Adrian Păunescu|Ninsoarea de adio|<p>\n\nAseară. când ne despărţeam, aseară\nTot mai era un pic de primăvară\nŞi-acum aruncă ochii pe fereastră,\nA viscolit pe despărţirea noastră.\nDistanţa s-a-nmulţit cu alb de moarte,\nDeparte s-a făcut foarte departe\nŞi ninge între noi ninsoare mare,\nNinsoare de sfârşit de calendare.\n\nŞi ochii nu mai au ce să mai vadă\nDoar urme de jivine prin zăpadă,\nDe ocnă-i viscolul ce-mi arde rana\nŞi-ascult de sub zăpezi siciliana.\n\nŞi vor veni dezastre de tot felul\nPrecum m-anunţă trist violoncelul,\nŞi harpa, şi pianul mă omoară\nReverberându-mi fulgii de afară.\nMai latră undeva de frig un câine,\nDar tu ce faci în ziua fără mâine,\nDe fapt, de ce te-ntreb, când eu din mine\nMi-am interzis să ştiu de-i rău sau bine.\n\nŞi a venit ninsoarea alb-albastru\nSă parafeze totul cu dezastru,\nSă iasă lupi, agenţii foamei sure,\nDin fiecare pâlcuri de pădure.\nSă vină prin oraşe mari dihănii\nŞi caii aburind să tragă sănii,\nŞi poşta, în aceste vremuri stranii,\nSă-ntârzie cu lunile şi anii.\n\nSă vezi şi tu ce strigăt tragic este\nSă nu mai dai de tine nicio veste,\nPe ochi am, doar când ninge, praf de rază\nŞi drumurile noastre se blochează,\nNici nu mai ştiu de-i noapte sau e ziuă,\nE doar ninsoarea noastră de adio.|2364
Nichita Stănescu|La nord de nord|Şi ceea ce nu există poate să moară,\nla fel ca viaţa unui animal boreal\ndespre a cărui stare crepusculară\nn-am ştiut niciodată nimic.\nEl apărea cîteodată\nîn felul tău de a merge,\ndar prea somnolent era ca să-l văd.\nEl cînta uneori în privirile tale\ncînd te uitai prin mine\nspre propria mea adolescenţă.\nEl îţi prelungea uneori mîna\nEl îţi adăuga mirosul\ncu suavul miros al descompunerii\nunui schelet de fulg de zăpadă.\nNiciodată nu i-am simţit prezenţa\nnici măcar în această secundă\ncînd înfrigurat deodată sunt solidar\ncu tot ceea ce nu există.\nVai, chiar şi ceea ce nu existăpoate să moară.|1445
Veronica Micle|Din sufletu-mi ...|Din sufletu-mi icoana ta\nS-o sterg cu lacrimi a voit,\nInsa de plans inima mea\nSingura numai s-a zdrobit.\n\nSi-ntocmai cum pe o ruina,\nDe ploi batuta si de vant,\nO floarepe a ei tulpina\nO vezi frumoasa stralucind,|2037
George Topîrceanu|Rândunelul|Un vânt şi-o ploaie necăjită\nS-au repezit ca din senin\nŞi răpăie prelung pe frunze\nŞi-mi culcă florile de crin.\n\nGrădina toată-i răscolită...\nCe tristă e grădina mea!\nPe-o creangă tremură de frică\nUn pui plăpând de rândunică.\n\nE singur, în bătaia ploaiei,\nŞi-n ciripitu-i rugător\nÎmi spune să-i deschid fereastra:\nŞi eu deschid, el intră-n zbor.\n\nŞi iată-mi-l rotind prin casă\nŞi parcă nu mai e pustiu\nÎn casa mea înveselită\nDe ciripitul lui zglobiu.\n\nDar iată... soarele s-arată...\nPe frunze picurii sclipesc\nŞi rândunelele, pe-afară,\nÎn zboruri vesele vorbesc.\n\nLa glasul lor, grăbit, mă lasă,\nPlăpândul pui de rândunea...\nMai vino, ploaie, înc-o dată\nSă-l văd din nou în casa mea.|731
Mihai Eminescu|Să fie sara-n asfințit|Să fie sara-n asfințit\n Și noaptea o să înceapă;\nRăsaie luna liniștit\n Și tremurând din apă;\n\nȘi să împrăștie scântei\n Cărărilor din crânguri,\nÎn ploaia florilor de tei\n Să stăm în umbră singuri.\n\nȘi capul meu de grije plin\n De brațul tău se culce\nSub raza ochiului senin\n Și negrăit de dulce,\n\nCa iar cuminte să mă fac,\n Căci tu îmi prinzi tot gândul,\nCa cerul ce privește-n lac\n Adâncu-i cuprinzându-l.\n\nCu farmecul luminei reci\n Simțirile străbate-mi:\nRevarsă liniște de veci\n Pe noaptea mea de patemi\n\nȘi de asupra mea rămâi\n Durerile de-mi curmă\nȘi fii iubirea mea dentâi\n Și visul meu din urmă.|1210
Adrian Păunescu|A trecut azi-noapte|Ca un dulce tropot o stafie cal,\nStă a înșeuare la mormânt de domn,\nA trecut azi-noapte Iancu prin Ardeal\nȘi-a trezit gravidele din somn.\n\nȘi le-a dat putere pentru rodnic plâns,\nȘi le-a spus ce fel de fii să nască\nSpre-a avea un vrednic neam pentru răspuns,\nMuma noastră, Țara Românească.\n\nAu născut femeile lumină\nȘi-a crescut pe cer tropot de cal,\nSemn că nu sfârșește niciodată să revină\nSpiritul lui Avram Iancu în Ardeal.\n\nAu copiii tații lor și nu-s\nNiciodată fiii nimănuia,\nAvram Iancu însă li-i părintele de sus,\nSfânt erou ce-și domină statuia.\n\nDe la curți mai nalte ne lătrară câinii,\nCând se auzi pocnet de bici pe cal\nȘi-nfloriră-n aripi degetele mâinii,\nA trecut azi-noapte prințul de Ardeal.\n\nA trecut azi-noapte - tunet și furtună -\nȘi-a trezit gravidele din somn\nSă le spună că o nouă oaste el adună\nDintre nenăscuți să stea de veghe împreună.\n\nA trecut azi-noapte tristul, simplul Domn.|4382
Lucian Blaga|Cântec în doi|Şi vine toamna iar'\nca dup-un psalm aminul.\nDoi suntem gata să gustăm\ncu miere-amestecat veninul.\n\nDoi suntem gata s-ajutăm\nbrinduşile ardorii\nsă înflorească iar' în noi\nşi-n toamna-aceasta de apoi.\n\nDoi suntem, când cu umbra lor\nne împresoară-n lume norii.\nCe gânduri are soarele cu noi --\nnu stim, dar suntem doi.|3297
Nicolae Labiş|Sunt douăzeci de ani...|Sunt douăzeci de ani şi încă unul...\nN-aş vrea nici unul să i-l dau minciunii.\nSă zboare toţi spre zare cum colunul\nCare apoi se-ntoarce în pântecul genunii.\n\nDar toate astea-s fleacuri: mai presus\nEu ştiu un lucru care-i ţinta vieţii:\nSă ţii un steag, destoinic, cât mai sus.\nE steagul roşu-al meu şi-al dimineţii.\n\nE steagul cui? Eu cred că e al meu,\nOri poate-al lumii, izbutind să doară,\nCând din infernul inimii, mereu,\nÎnsângerat mi-l flutur în afară.\n\nIar seara, când se lasă cu răcoare,\nŞi cerul se întunecă-n frumos\nÎnsângerat şi vast mai ard în zare\nÎnmiresmând în chip de chiparos.|3726
Vasile Militaru|Noapte Sfântă|Când pe cer vãzut-au Magii stea nemaivãzutã încã,\nStrãlucind pe-a omenirii de pãcate noapte-adâncã,\nInteles-au cã e steaua unui Impãrat ce vine,\nLumea toatã sã-L slãveascã si pe veci Lui sã se'nchine!\n\nSi'ncãrcând pe-a lor cãmile daruri scumpe, cum anume\nMagii n'au mai dus nici unui Impãrat din larga lume,\nAu pornit în cãutarea Celui care-avea sã vinã,\nSufletele sã le umple de Cereasca Lui luminã!...\n\nPe când însã împãratii au palate aurite,\nImpãratul omenirii se nãscu 'ntr'un tarc de vite,\nSi'naintea fruntii Celui care-avea sa poarte spinii\nCei dintâi îngenunchiat-au mieii, boii si asinii!...\n\nDin câmpii, trimisi de Ingeri ce veneau cântând de sus,\nAu intrat apoi pãstorii sã se'nchine lui Iisus\nSi'n genunchi, cei trei Magi cãzurã'n urmã,\nCa sã'nchipuiascã astfel toatã-a omenirii turmã!...\n\nMieii, boii si asinii, erau, astfel, însãsi Firea;\nIn pãstori îngenunchiatã - era toatã omenirea;\nIar în Magi, era stiinta sau întreaga 'ntelepciune\nCe veneau, cu umilintã, lui Iisus a se supune!...\n\nAducând la noi iubirea care nu cunoaste urã,\nEl venea sã nãruiascã idolii cu mutã gurã;\nCelor urgisiti în temniti, sã le fie soare'n prag;\nIstovitilor - odihnã; slabãnogilor - toiag;\n\nStâncã celor în vâltoare; reazem celor buni si blânzi;\nInsetatilor, fântânã; azimã, la cel flãmânzi;\nDesnãdejdea s'o mângâie; lacrãmile sã usuce, -\nCând stia cã, pentru toate, rãstignit va fi pe cruce!...\n\nAstfel, când veni din Ceruri Mila Lui fãrã mãsurã -\nPe pãmânt nãscu 'mpotriva-I cea mai ne'mpãcatã urã, -\nUrã care'n veci nu iartã, urmã mai presus de fire\nCe-a dospit mereu în inimi pân'la crunta rãstignire!\n\nIar de-atunci, -desi milenii anii lumii trec mereu,\nCei ce n'au primit în suflet pânã azi pe Dumnezeu,\nDusi de marea lor trufie, -aur adunând comoarã, -\nPe Iisus-Mântuitorul îl ucid a doua oarã!...|4303
Nichita Stănescu|Spre Andromeda|E-un viitor pe care-l poţi atinge cu geana,\nîndărătnica mea femeie.\nNu-i un joc, e numai un adevăr ce va fi\nla fel de prelung şi de melodios,\nca adâncurile de ocean închipuite de cântăreţii\nla harfă, la fluier de os.\n\nLasă-ţi umbra să-mi treacă peste mâini, peste umeri,\nca pe treptele unei scări în spirală,\nşi uită-te cu un colţ de sprânceană\ncum iau naştere cuvintele de pe buzele mele,\nasemenea lunii din marea vicleană.\n\nFiece cuvânt care-l spun e un trup străveziu\nde bărbat, de femeie,\ne-un şir unduit tăind în două\ngheaţa unui deşert de scânteie.\n\nPriveşte, a apărut un platou\nlucios, de metal.\nCe-ntins e platoul de nobil metal!\n\nDe-aici se pleacă-n sus, e-atât de simplu!\nLa fel ca o mişcare de dans,\nun dans al gândurilor,\nun dans al ideilor,\nsuitorul mişcărilor dans.\n\nDeasupra sunt planetele. Le poţi atinge şi tu,\ncumva,\ncu o vocală, cu o singură vocală,\ncu A.\n\nTu, pământule, ochi albastru,\npentru că suntem privirile tale.\nTu, pământule, gâtlej de foc,\npentru că suntem strigătul tău.\nTu, pământule, tâmplă albită,\npentru că suntem gândurile tale.\nO, pământule,\ntu, bătrânule,\nînţeleptule, mişcătorule!|1566
Grigore Alexandrescu|Plîngerea deputatului|Prea înaltă stăpînirre, este vreme, socotesc,\nCu adîncă plecăciune, două vorbe să-ți șoptesc :\nȚi-am slujit cu înfocare, și la orice ai urmat,\nFaptele măriii tale glasul meu le-a lăudat.\nȘi în versuri, și în proză, tuturor am dovedit,\nC-așa bună stăpînire de mult nu s-a pomenit.\nCînd asprimea, nedreptatea (vorba fie între noi)\nApăsa sărmana lume cu necazuri și nevoi,\nEu povățuiam norodul a-mpleti cununi de flori,\nȘi strigam că se pogoară fericirile din nori.\nPîn-acum, cu toate-acestea, pentru cîte am făcut,\nVreo dreaptă răsplătire de la nimeni n-am văzut !\nDoamna mea, să ne-nțelegem, căci de nu mi-i răsplăti,\nVeacul fericirei noastre, veac de fier [1] îl voi numi !\nVoi lua cu înlesnire virtuți mari ce am răpit\nDin America vestită și ușor ți-am dăruit.\nOpoziția m-așteaptă, ea dorește al meu vot\nȘi-i vedea cînd s-o aprinde sîngele de patriot !\nDrepturile țării mele care nu prea să păzesc\nSînt materie destulă ca să strig și să vorbesc !\nD-or voi apoi să-ntrebe cum defaim ce-am lăudat,\nAtunci ... atunci voi răspunde că vremile s-au schimbat,\nCă era odată bine, cel puțin de suferit,\nDar acum românul jalnic a ajuns nenorocit,\nCă țăranul pătimește, că se află-mpovărat,\nCă la judecată pierde tot acel nevinovat,\nCă dreptatea este surdă, că pravila a căzut,\nCă intriga e cinstită, și meritul nevăzut.\nC-un cuvînt numai eu singur o să strig cît stigă toți.\nȘ-o să las patriotizmul moștenire la nepoți !\n\n\n„Poporul suveran„ 3 Septembrie 1848|2994
Vladimir Streinu|O, de-am putea...|Doamne, când va fi lumină-afară!\nPloaia zuruie prelung și doare,\nPe sub ochii lumii fără zare\nLacrimile albii își săpară.\n\nDe la soare așteptăm, în ploae,\nUn alint melodios de șaluri,\nDin mizeria fiertelor gunoae -\nSă se-nvoalte clare idealuri.\n\nCe e-n noi decât un lut de țintirim?\nUnde - gând și unde - tină?\nCa ferești prin care să privim\nNici o clipă n-avem de lumină.\n\nO, de-am putea ca trupul, în noroi,\nSă-l lepădăm ca pe un vechi vestmânt,\nSă urcăm ca fum înalt din noi\nȘi să nu ne mai simțim pământ!\n\nIar, în pustietatea Ta cerească,\nTu, Doamne, suferind de prea mult soare,\nDurerile să ni se înfrățească\nȘi să plângem stele căzătoare.\n\n1922|4346
Nichita Stănescu|Mai bine să ai albul zăpezii!|Ferește-te să ai dreptate\nCând ești îndrăgostit.\nMai bine să ai umbră,\nmai bine să ai rază,\nmai bine să ai lacrimă,\nmai bine să ai orice altceva!\nUn om îndrăgostit când are dreptate\nE un om singur,\nNumai tristețea are dreptate.\nTu, mai bine să ai bolovani,\nmai bine să ai vulturi,\nmai bine să ai albul zăpezii!|1462
Lucian Blaga|Primavara|A cunoaste. A iubi.\nInca-odata, iar si iara,\na cunoaste-nseamna iarna,\na iubi e primavara.\n\nA iubi - aceasta vine\ntare de departe-n mine.\nA iubi - aceasta vine\ntare de departe-n tine.\n\nA cunoaste. A iubi.\nCare-i drumul, ce te-ndeamna?\nA cunoaste - ce inseamna?\nA iubi - de ce ti-e teama\nprintre flori si-n mare iarba?\n\nPrintre flori si-n mare iarba,\npatima fara pacate\nne rastoarna-n infinit\ncu rumoare si ardoare\nde albine rencarnate.\n\nInc-odata, iar si iara,\na iubi e primavara.|999
Radu Gyr|Baladă de Florii|Uite, Țara,\nca o inimă haiducă de baladă,\nși-a adus de peste Dunăre și mare\nberzele — bucăți înalte de candoare —\nși le leagănă pe harfe lungi de soare,\nclopote de gheață și zăpadă.\n\nRâurile,\nzimbri de argint, se reped cu cornul înainte.\nCrengile-n odăjdii moi de mărgărint\nscutură aiasmă pe morminte,\nși, din adâncimi de oseminte,\numbre albe — flăcări albe — se ridică:\ndintr-un cneaz de zarzăr se aprinde,\ncrește piersic dintr-o mână de vlădică.\n\nPeste umărul Floriilor bălai,\ndacii ară cerul limpezimii\ncu plăvanii, peste zare, până-n rai\nunde plâng pe trâmbiți serafimii.\n\nNoaptea, sus, pe stele călătoare,\ntrec, călări, pandurii către Jii.\nLuna iese-n drum, la răgălii,\ncu prăsele reci la cingătoare.\n\nVechi tărâm cu berze și răsură...\nzac haiducii între vipere și broaște,\ncad luceferii, anafură de Paște,\ndrumul-robilor e cuminecătură.\n\nMucenicii, în icoane, se grijesc,\nvișinii se-nchină cu smerenii,\nși sub lespezi, basarabii se gătesc\nsă se ducă la biserică, la denii...|3833
Zorica Laţcu|Ghetsemani|Picioarele spalate de plansul Magdalenii\nSe fransera. Sub raza divinei milostenii\nIisus cazu in ruga cu fata-nsangerata\nSi greu in pacea noptii rosti cuvantul: Tata,\nIti simt durerea sfanta si grija parinteasca,\nMa doare mila calda ce vrea sa ma-nveleasca,\nMa tulbura iubirea si jalea de Parinte.\nCand sangele va curge prinos al jertfei sfinte,\nCand urletul multimii va cere de la Tine\nSa osandesti pe Domnul luminilor depline,\nCand voi sorbi pe Cruce buretele cu fiere,\nCand Fiul Tau cadea-va sub bici fara putere,\nCand sfarticandu-mi trupul in drumul alb de tara\nVoi duce spre Golgota cereasca mea povara,\nParinte-al meu, in mila sa nu-ti uiti legamantul,\nMa lasa cu durerea sa mantuiesc pamantul.\nSa nu-ti aduni blestemul si fulgerele toate,\nCa sa opresti mania neputincioasei gloate;\nNu-i pedepsi pre dansii cu ploaie de pucioasa,\nIn marea Ta iubire ma uita si ma lasa,\nMa lasa, Doamne-al milei, sa nu-ti mai simt iubirea,\nSa stiu ca nu-mi ajunge la Tine tanguirea.\nTe-mbraca azi in haina lucirilor de stele\nCu bucuria sfanta a invierii mele.\nCa sa nu stiu cat suferi in lumile-ti senine,\nParinte, fa sa treaca paharul de la mine.\nIisus ridica fruntea si-ncepe sa coboare.\nO aripa de inger l-atinse cu racoare.|4359
George Topîrceanu|Otilia Cazimir: Vis alb|Aş vrea cu tine să mă duc departe,\nLa Polul Nord, sub cerul de opal,\nCând gheaţa mării clare se desparte\nÎn blocuri plutitoare de cristal.\n\nDesfăşurând culorile-i spectrale,\nS-ar înălţa deasupra noastră ca un fald\nDantela aurorii boreale,\nDe purpură, de aur şi smarald.\n\nBanchiza albă ne-ar aşterne-n faţă\nCovoare de omăt imaculat.\nŞi-n adăpostul mic, scobit în gheaţă,\nAm arde-un foc de spirt denaturat.\n\nDin larga-mpărăţie de zăpadă,\nS-ar aduna fantasticul norod\nAl nopţilor polare, să ne vadă:\nUrşi albi, de vată — foce mari, de glod...\n\nIar când natura-n soare nou învie\nŞi când văzduhul nu mai e opac,\nÎntr-un bazin de sticlă argintie\nAr licări oglinda unui lac.\n\nAcolo-n apa-i calmă şi albastră\nM-aş duce-n zori de ziuă să mă scald\nŞi cât ar fi de frig, iubirea noastră\nM-ar face să-mi închipui că mi-i cald!|727
Tudor Arghezi|1943|Pe cînd dormeaţi un somn zăcut de ani,\nUn om a prăvălit o stîncă,\nNamiaza mare-n gloata de dușmani,\nDe vuietul se mai aude încă.\n\nPribeag și-apoi și călător în noapte,\nNu strigă, nu se bate-n piept, nu cere.\nDar voi, flămînzi de slavă fără fapte,\nIsprava lui știută o treceți sub tăcere.\n\nNoiembrie 1943,\nLagărul Tg. Jiu,\nsub dictatură.|4110
Nichita Stănescu|Acţiunea contemplativă|Numai peştii se îneacă în apă\nnumai viermii şi roboţii nu se sufocă pe pământ\nSubţirea pasăre devine acră\nnemaizburind.\nIzbit de fâlfâit de aripe de înger\ncu ochiul fi spre tine stau\niubito tu care mă însângeri\npe vai, pe ah, pe au\nAstăzi vocala mea este murdară\ncăzută-mi este în noroi\niubito princiară\ncare n-ai vrut să fim doar doi\nCămaşa asta a vorbirii\nmi-au asudat, s-au murdărit\niar lacrima gîndirii\nîn sare s-a sleit\nDoar frigul încă mai mi-e prieten\ncu turle de biserici\nFerigele încet le pieptăn\nşi coama lungă a timpului\no tai sângeros cu trupul meu\nfoarfecă de carne\npentru fier|3486
Radu Stanca|Numai noaptea|Numai noaptea vino, când tăcerea\nSe loveşte tainic de fereşti,\nCând mă-nchid ursuz în încăperea\nUnde stau şi-aştept să te iveşti.\n\nCa un fur ce vrea să-mi intre-n casă,\nDar s-a prins în curte, printre vreji,\nNumai noaptea vino, când se lasă\nO perdea de plumb pe ochii treji.\n\nFluturând în urma ta eşarfe\nNegurile toate de pe lac,\nFă să înceteze-aceste harfe\nCare ziua-ntreagă nu mai tac !\n\nŞi la umbra lunii blestemată\nTe apropie-ncet, prin pragu-nchis,\nCa să fii şi mai neaşteptată\nDecât ai fi fost, venind prin vis.\n\nNu-s frumoase zilele, nici calme,\nCât aceste nopţi ce mă-mpietresc.\nDacă vii, bătând uşor din palme,\nNumai noaptea vino, când primesc !\n\nNumai noaptea, când e lună plină\nŞi pe stânca neagră, lângă-un trunchi,\nPresimţindu-şi pântecul, virgină,\nCăprioare cad în genunchi,\n\nCând se umple cerul cu şoapte\nPline de mister şi prevestiri,\nNumai noaptea vino, când e noapte,\nŞi Sibiul tot, un cimitir.\n\nVino-ncet, ca ora ce-mi aduce\nSărutarea nopţii pe obraz.\nLocuiesc la ultima răscruce !\nCheia-i lângă poartă pe zăplaz !|1854
Cincinat Pavelescu|Veșnicei iubite|Dlui Alex. Bellu\n\nDe câte ori mă-nalț cu gândul\nPe scara timpului apus,\nDe câte ori m-afund în noaptea\nFiinței mele nențelese,\nȘi-n toate epocile moarte\nOri când visarea mi s-a dus,\nDin umbra lor, ca o minune\nTot chipul tău nainte-mi iese!\n\nCăci am trăit sub alte forme\nȘi numai azi renasc la viață.\nÎn glasul meu care te-ncântă\nVibrează numai un ecou.\nAm sărutat cu alte buze\nAceleași mâini și-aceeași față,\nÎn vremi de fală, când în ochii-mi\nSclipea un suflet de erou!\n\nEra o toamnă-ntârziată,\nTu stai cu amforele goale\nLângă fântâna unde seara\nVeneau mioarele să bea.\nO lacrimă picând din ochii-ți\nBrăzdă în apă rotocoale,\nȘi-n clipa sărutării tale\nPe cer s-a mai aprins o stea!\n\nD-atunci și ani, și veacuri multe\nCa niște clipe se topiră...\nPe unde-a fost fântâna veche\nPoate pădure e de brazi,\nȘi marea s-a schimbat în munte,\nȘi munții-n praf se risipiră,\nDar sărutarea ta păgână\nÎmi arde buzele și azi!|393
Nichita Stănescu|Rugăciunea|Iartă-mă şi ajută-mă\nşi spală-mi ochiul\nşi întoarce-mă cu faţa\nspre invizibilul răsărit din lucruri.\n\nIartă-mă şi ajută-mă\nşi spală-mi inima\nşi toarnă-mi aburul sufletului,\nprintre degetele tale.\n\nIartă-mă şi ajută-mă\nşi ridică de pe mine\ntrupul cel nou care-mi apasă\nşi-mi striveşte trupul cel vechi.\n\nIartă-mă şi ajută-mă\nşi ridică de pe mine\nîngerul negru\ncare mi-a îndurerat caracterul.|3645
Ioanid Romanescu|Antares (fragment)|VII\n\nAscultă cum cade lumina\nca invizibile degete pe o imensă claviatură\n\ntotuși un singur sunet -\npentru că Dumnezeu nu este omul\n\nnu din perfecțiune\nci din greșeală nu există\nasemănare între noi\n\nși pentru că orice diferențiere\nare nevoie de ordine,\ncine să o facă decât omul?\n\nfluvii de sunete au curs\nprin urechile mele ascultătoare,\ndar nici un cântec|3057
Radu Gyr|Sfântul Gheorghe|Așa cum Te-a scris iconarul cu mână stângace,\npe platoșa Ta cerul se face\nsânge, jeratec, bulboană...\n\nZâmbind, biruiești în icoană.\n\nZodii mari Te împung, ca berbecii, în piept.\nCu umărul drept\nsprijini albastre furtuni.\nChipul Tău vine din rouă, din stânci, din goruni,\ndin răsărituri și din izvoare.\n\nFrunte de grindină, obraji de vâltoare.\n\nCurcubeiele Îți dau, vâjâind, târcoale,\namiezele de aramă se culcă, domoale,\nca niște lupi îmblânziți la picioarele Tale.\n\nArmăsarul Tău năvălește, se frământă, joacă.\n— puhoi de munte înspumat pe fund răstoacă —\nși sulița Ta de ger carpatin\nspintecă cele nouă limbi de pârjol și venin\nși-nfrânge pucioasa trupului dârz de jivină...\n\nSfinte, tămâietor ca o grădină,\nSfinte cu pavăză de lună plină,\nSfânt Gheorghe, Sfânt de lumină,\nlancea Ta, pe care zâmbește sau fulgeră crunt Dumnezeu,\nlancea Ta de viscol și curcubeu,\nDă-o Neamului meu!|4043
Nichita Stănescu|Acum vom sta...|Acum vom sta înlăuntrul unui ochi\nvăzuţi din toate părţile.\nSfera ne va-nconjura glorios\ndeodată cu hărţile.\nCopaci cu vârfurile întoarse spre noi,\nmunţi, oraşe, catedrale...\nCa pe un zid al morţii maşinile\nînegresc, albe spirale.\nTe ţin de umăr. Tu.nclini tâmpla\nrece ca.ntotdeauna.\nSuntem doi şi singuri\nşi-n loc de inimă ne bate luna.|3487
Mihail Săulescu|Presimțire|De ce suntem adesea obosiți\nParc-am fi dus o luptă, un război?\nÎn ochi purtăm melancolii de toamnă\nȘi-n inimi cărarea își însamnă\nUn plâns ce n-a mai stăpânit în noi.\nAvem dorinți de lacrimi neștiute\nȘi doruri de tăceri de ne-nțeles.\n\nDe ce purtăm în inimă adesea\nMelancolia clipelor trecute?\n\nNu ne-am luptat, nici n-am dorit nimic\nȘi nici nu am visat\nȘi totuși peste suflet s-a lăsat\nO oboseală tristă, dureroasă,\nCe ne închide gândurile-n casă.\n\nSuntem învinși și nu vedem de cine!\nSuntem răniți și nu simțimde ce!\nO lacrimă omorâtoare vine\nȘi inima tot mai tăcută e.\n\nPoate-n adânc și nu pricepem astăzi —\nPoate-n adâncul sufletelor noastre\nSunt alții care luptă pentru noi\nȘi poartă un îndepărtat război\nPentru cetăți pierdute-n zări albastre,\nPe care n-o să le cuprindem noi.\nDar pentru care, cine știe când,\nNe vom vedea luptând.\n\nȘi astfel poate numai presimțim\nO clipă depărtată ce-o să vie\nȘi ne-aminim în inima pustie,\nc-o să luptăm, c-o să cădem, c-o să murim,\nȘi sufletul neînțeles ne doare\nDe-nfrângerile viitoare,\nPe care nici nu le gândim...|1253
Mihai Eminescu|Să țin încă o dată...|Să țin încă o dată\nMânuța ta la piept\nȘi-n ochii tăi să caut\nÎntrebător și drept.\n\nO strâns-îmbrățișare\nVis dureros de foc —\nȘ-apoi să plec în lume,\nCopil făr- de noroc.\n\nSă nu se mai aleagă\nDe viața mea nimic,\nSă mor uitat de oameni —\nE soarta ce-mi prezic.|1211
Magda Isanos|Bărbatul|Umplând încăperea şi inima toată,\nbărbatul veni de-afară, din zloată;\nglasul lui mare făcu să se sperie focul.\nSuduia lepădându-şi cojocul.\n\nParc-ar fi un stejar stufos,\ngândii în taină, dar era frumos.\nSe supăra şi-ndată râdea.\nAcum-am să-l fac să nu mai poată pleca.\n\n„Tu eşti subţire şi ageră ca o nuia,\nîmi spunea uneori,\neşti plină de ghimpi şi de flori;\nteme-te de mâna mea, c-ai să mori…”\n\nPuterea izvora potolit,\ndin braţele şi pieptul lui dezgolit…\n\nDoamne, fă-mă că Dalila, vicleană,\ncând o da geană prin geană,\nsă-i aflu taina şi să-l robesc\nvisului meu pământesc.|1012
Tudor Arghezi|Vîntul|Nu știu cine, pe furiș,\nMi-a zmuls toamna-n miez de noapte,\nDin grădini, ca un afiș.\n\nCineva, vorbind în șoapte,\nDe pe-o scară de coșar,\nA-ntocmit-o-n șase, șapte,\n\nȘi-a vîrît-o-n buzunar.\nHoț de frunze, cine-l știe\nSă ia seama : vine iar.\n\n1963|4244
Nichita Stănescu|Text|Verdele ierbii e lenea ochilor mei,\nfurnicile sunt şchiopătarea alergării mele,\npiatra e cuvântul meu nescris\nde dragoste către tine,\nstelele sunt micimea gândirii mele,\nurletul meu nu e semn de durere,\nel e numai o literă\na primului cuvânt\ncare-mi este strămoş.|1586
Adrian Păunescu|Ce simplu mi-ai fi, dacă nu te-aş iubi|Ce simplu mi-ai fi, dacă nu te-aş iubi,\nAltceva nu-i nimic\nŞi mereu mă complic\nŞi ce simplu mi-ar fi,\n\nDacă nu te-aş iubi.\nDacă m-aş lua după pretexte,\ndacă-aş trage unde e uşor,\nnici nu trebuia s-aud de tine\nşi-mi era mai de folos să mor.\n\nM-am băgat de bună voie slugă\ndragostei morale ce ţi-o port,\ndar pricep că mi-ar fi fost rentabil\nsă privesc destinul ca pe-un sport.\n\nNu-i o simplă încăpăţânare\npentru un ambiţios pariu,\ndar aleg o cale complicată,\ntocmai din motivul că sunt viu.\n\nEu detest relaţia burgheză,\ndecorată circumstanţial,\nmă închin la legile naturii\nşi salut iubirea, ca scandal.\n\nMama ei de viaţă prefacută,\ntatăl ei de soartă la mezat,\nte iubesc în felul unui trăznet,\nte prefer aşa cum s-a-ntâmplat.\n\nGreu îmi e şi greu îţi e şi ţie\ncu acest fel de a trăi al meu,\ntotuşi, vreau să ştii că, din pacate,\ndragostea e o dificultate,\nfără care-ar fi cu mult mai greu.|4421
Costache Conachi|Răspunsul unei scrisori|Am cetit, iubite frate, mărturisirile tale\nȘi le crez că-s strecurate chiar din simțire de jale;\nNu-mi rămâne îndoială că ți-au adus oțărire\nPolitica cea vicleană ce au toți grecii din fire,\nȘi fănarul care arde seul topit cu cruzime,\nȘi nevinovatul sânge al zimbrului cu prostime...\nDupă acestea urmează și a gustului schimbare;\nDin curtezan cu mândrie, calic rob cu fală mare,\nSă te faci plugar de țară, sămbrăluit cu prostimea,\nȘi să guști viața cea dulce ce nu are istețimea!\nVei vide, dragă tovarăș, că - pe brazda ce rănește\nFierul plugului cu huiet, - prostul care cornărește,\nSudori varsă și se luptă fără de nici o cruțare,\nCa să ducă frupt de sânge crocodililor din mare...\nȘ-ăi veni la cunoștință ca să crezi că cu dreptate\nIscălitul versuiește... și zice, și face toate.|404
Tudor Arghezi|În zări|În zări\nCîntări,\nTrezesc\nPăduri,\nCopaci\nȘoptesc\nMurmuri\nTu taci …\nPrin plop,\nPotop\nDe dulci\nCîntări\nÎn zări\nTe culci\nPe crini\nSuspini …|4156
George Călinescu|Cosmogonie|La început a fost Avântul,\nAdiind peste goluri ca vântul,\nMişcat de la sine, mereu nemişcat,\nTremurând pe loc, în cercuri iscat,\nAsemeni cu apa din lac valurită,\nAlergând de nimeni lovită.\nCât a durat acest somn de cărbune?\nAritmetica n-are aşa cifre nebune,\nClătitu-s-a-n beznă al mărilor pat\nŞi-n colţurile lumii trezit am ţipat\nŞi-am picat în spume ca negrele vrăbii\nRătăcite pe grinzile unei corăbii,\nÎn ţara cu pădurile sumbre\nPopulată de fum şi de umbre,\nUnde cedrii se nasc ca un cânt\nŞi eu însumi nu ştiu cine sunt.\nÎnsă ştiu că tot ce se face\nC-un safir de apă pe loc se va desface;\nNimic niciodată nu va fi după mine,\nDecât nepătrunsul, grozavul, Cuvântul\nAdiind în aeternum ca vântul,\nMişcat de la sine, mereu nemişcat,\nTremurând pe loc, în cercuri iscat,\nAsemeni cu apa din lac valurită,\nAlergând de nimeni lovită.|2527
Mihai Eminescu|Frumoasă-i...|În lacul cel verde şi lin\nRăsfrânge-se cerul senin,\nCu norii cei albi de argint,\nCu soarele nori sfâşiind.\nDumbrava cea verde pe mal\nS-oglindă în umedul val,\nO stâncă stârpită de ger\nÎnalţ-a ei frunte spre cer.\n\nPe stânca sfărmată mă sui,\nGândirilor aripi le pui;\nDe-acolo cu ochiul uimit\nEu caut colo-n răsărit\nŞi caut cu sufletul dus\nLa cerul pierdut în apus.\nCobor apoi stânca în jos,\nMă culc între flori cu miros,\nAscult la a valului cânt,\nLa geamătul dulce din vânt.\nNatura, de jur împrejur,\nPe sus e o boltă de-azur,\nPe jos e un verde covor,\nŢesut cu mii tinere flori.\nVăd apa ce tremură lin\nCum vântul o-ncruntă-n suspin,\nSimt zčfiri cu-aripi de fiori\nMuiate în miros de flori,\nVăd lebede, barcă de vânt,\nPrin unde din aripe dând,\nVăd fluturi albaştri, uşori,\nRoind şi bând miere din flori.\n\nDe ce nu am aripi să zbor!\nM-aş face un flutur uşor,\nUn flutur uşor şi gentil\nCu suflet voios de copil,\nM-aş pune pe-o floare de crin,\nSă-i beau sufleţelul din sân,\nCăci am eu pe-o floare necaz:\nFrumoasă-i ca ziua de azi!|1148
Mihai Eminescu|Când...|Când luna prin nouri pe lume veghează,\nCând fiece undă se-mbracă c-o rază,\nCând cântă al somnului ginii nătângi —\n Tu tremuri și plângi.\n\nCând luna aruncă o pală lumină\nPrin merii în floare-nșirați în grădină,\nLa trunchiul unuia pe tine te-aștept —\n Visând de deștept.\n\nCând soarele arde și ceru-i văpaie,\nPe-a lacului valuri profunde bălaie,\nPe-o barcă împinsă de valuri ce merg —\n La tine alerg.\n\nCând vântul e-o taină, când frunza e mută,\nMisterul surâde prin lumea tăcută,\nCuleg pe-a ta frunte sublime visărei —\n Pe ochi sărutări.\n\nAmorul își moaie aripele-i stinse,\nTu-nchizi surâzândă lungi genele-ți plânse,\nȘi fruntea mea pală pe pieptu-ți așezi, —\n Surâzi și veghezi.\n\nNebună copilă, ce-amesteci plăcerea\nCu lacrimi pe care le naște durerea,\nNebună copilă cu-amorul ceresc, —\n O, cât te iubesc!|1092
Nichita Stănescu|Privind-o, mama mea|Cadea peste aceasta femeie iubită\ntimpul tot trăit de mine,\no lumina pe aceasta femeie iubită\ntrăitul timp de mine.\nN-am putut să-mi smulg privirea\nDe pe aceasta femeie iubită.\nAveam ochi ca să o văd numai pe dansa\nfemeia mea iubită.\nDeodată, am văzut că mama mea o vede \npe această femeie iubită.\nPe aceasta femeie iubită\ntimpul cade si ninge.\nPe aceasta femeie iubită,\nprivind-o, mama mea plange.|1529
Gellu Naum|Ceremonii|Maria-Roza îmi scrie de la capătul lumii\ndespre răul primordial despre nostalgia noroiului\nîmi scrie că plantează grâu și că îl roade singură\nimediat ce răsare\nși pentru că n-am supt la sânul ei în calitate de copil\nîmi scrie că umblă desculță\nEu fac cafele pentru cei instalați mai de mult în pământ\nsau poate sap ca să găsesc fereastra\nAlături într-o lume invizibilă și sălbatică\nun tip izolat mă exprimă la un telefon public\nvă anunț spune el că mă aflu în piața Buzești și că de aici\nam de gând să mă duc pe jos până în pivniță sau chiar mai departe\nvă anunț că m-am învelit în pânză de in că mi-am pus chipiul de iarbă\nși că m-am îngropat destul de adânc|2512
Leonid Dimov|Poemul esențelor|Treceau orele, treceau norii, treceau mamelucii,\nIar eu am visat azi-noapte că mi-am pierdut papucii...\nDeși știam încă din leneșa tinerețe\nCă narațiunea, ironia, imaginile glumețe\nN-au ce căuta în cadențe:\nCă poezia ține de esențe.\nEu însă, elev fiind, ca toți năucii,\nÎmi pierdusem - pe coridoare ori în săli — papucii\nȘi-i căutam, deși era ora de fizică,\nDeși acuzat eram că nu mă dedau la metafizică,\nDe către ceilalți versificatori din urbe,\nCi că tot umblam prin scaieți, grohotișuri și turbe.\nÎmi căutam, deci, papucii cu pompoane albăstrii\nPe sub bănci, pe sub catedre, pe sub șepcării\n(Adică șirurile de șepci atârnate de cuiere,\nDacă-mi îngăduiți această putere\nDe a da cuvântului o semnificație\nAlta decât cea oferită spre consumație),\nȘtiind prea bine că la o anumită etate\nSe poate căuta un nasture căzând în eternitate,\nSă poți așa-ntr-o doară să chemi pe Cineva,\nPrin candeluri o rază silind a furnica\nȘi că poți sări raiului ulucii\nCăutându-ți papucii,\nNoaptea prin săli de marmură multicoloră,\nCuprins de spaimă că n-ajungi la oră,\nCă poți culege zilnic în geantă\nCâte-un bulgăre ori piatră boantă,\nPrecum a făcut acel factor poștal —\n(Cu numele piesei de șah numită cal)\nDucând locuitorilor telegrama ori chitanța —\nUn palat de-a pus jos toată Franța.|945
Cincinat Pavelescu|Cele trei năluci|"Amurguri, toamne, patimi îngropate\nPe gândul trist cu noaptea s-au lăsat,\nȘi-n haine lungi năluci întraripate\nTrec prin oglinzi și-n geamuri parcă bat.\n\nUna ieșind din colțu-i de-ntuneric\nCu glasul ei de umbră cuvântată:\n""Nu mă cunoști, sunt visul tău himeric\nCe m-ai uitat? Am fost nădejdea ta!""\n\nO alta blând se-apropie de mine\nPe când coboară-n sufletu-mi căința.\nA fulgerat! În zări văd doar ruine...\n""Te recunosc, nălucă, ești credința!""\n\nȘi cea din urmă, albă ca o moară,\nPlecând din prag s-a-ntors... parcă zâmbea.\nSunt singur. Plouă. Vântul geme-n poartă.\nNălucă-ai fost și tu, iubirea mea!"|320
Veronica Micle|Ca astăzi...|Ca astăzi nu mai sunt stăpână\n Pe mine, pe sufletul meu, \n Numai c-o strângere de mână\n Îndeajuns ți-am spus-o eu.\n\n\n Și că o slabă jucărie \n Sunt astăzi înaintea ta, \n Privirea mea ți-ar spune-o ție\n În ochii mei de vei căuta!\n\n\n Și c-a mea singură dorință\n E roabă ca să - ți fiu în veci,\n Ți-o spune - ntreaga mea ființă\n Când tu pe lângă mine treci. \n\n\n Însă tu treci cum trece-o rază\n Din soare pe un biet pribeag, \n Ce-i pasă ei că - l luminează...\n Ce - ți pasă ție că - mi ești drag!|2020
Adrian Păunescu|Rugă pentru neam|Doamne, Dumnezeul nostru,\nDa-ne noua iarasi rostul,\nDa-ne liniste si mila,\nDuh în trupul de argila.\n\nDa-ne tara iar în tara,\nDa-ne dreptul sa ne doara,\nDa-ne mama, da-ne tata,\nCa ni s-au furat odata.\n\nDa-ne frate, da-ne sora,\nCe din lanturi Te implora\nSi, într-o blîndete noua,\nViata noastra da-ne-o noua.|2415
Lucian Blaga|Fiu al faptei nu sunt|Fără de număr sunteţi, fii ai faptei, \npretutindeni pe drumuri, subt cer şi prin case. \nNumai eu stau aici fără folos, nemernic, \nbun doar de-necat în ape. \nTotuşi aştept, de mult tot aştept \nvreun trecător atotbun şi-atotdrept ca să-i spun:\nO, nu-ţi întoarce privirea,\nO, nu-mi osândi nemişcarea.\nCresc între voi, ci umbrit de mânile mele\nmisticul rod se rotunjeşte în altă parte.\nNu mă blestemaţi, nu mă blestemaţi!\n\nPrieten al adâncului, \ntovarăş al liniştei, \njoc peste fapte.\nCâteodată prin fluier de os strămoşesc \nmă trimit în chip de cântec spre moarte.\n\nÎntrebător fratele mă priveşte, \nmirată mă-ntâmpină sora, \ndar încolăcit la picioarele mele \nm-ascultă şi mă pricepe prea bine \nşarpele cel cu ochii de-a pururi deschişi \nspre-nţelepciunea de dincolo.|986
Marin Sorescu|Pitia|Pitia şade-n antichitate\nŞi ne prezice viitorul.\n\nCa s-ajungi la ea\nPierzi o groază de timp.\nStând la o coadă interminabilă,\nCăci viitorul are totdeauna căutare.\n\nPână acum am auzit\nCe le-a spus curat\nTuturor celor dinaintea mea.\n\nMâine - zicea ea\nOri într-o altă zi,\nŢi se va întâmpla ceva\nObişnuit,\nOri ceva extraordinar.|2626
Radu Stanca|Cântec de toamnă|Nu te teme, nu te temeDacă iar mor crizanteme,|1840
Radu Gyr|Pasăre măiastră|La altitudini strașnice de foc,\nne cheamă câte-o pasăre măiastră.\nÎi arde-n plisc o țandără de astră,\nde parc-a spart luceafărul în cioc.\n\nMomiți de strălucirea ei albastră,\nmulți sângerăm pe stânci din bloc în bloc,\nși mai puțini, în tragicul noroc,\nsus ne cuminecăm cu prada noastră.\n\nO pogorâm pe lut, sub lacăt, dar\nce slută e minunea în cătușe\nși ce zdrobiți părem, când nu cleștar\n\nci rumeguș îi gâjâie din gușe,\nși când în locul penelor de jar\ni-atârnă grele aripi de cenușe.|3967
Adrian Păunescu|Răzbunare obştească|Pentru că am fost\nAtât de des\nPe strada ta,\nN-ar fi exclus\nSă ai surpriza\nCa strada ta,\nMăcar atâta, ea,\nSă-mi poarte numele\nCândva.|2404
Virgil Carianopol|Însemnare|Însemnare\nEste adevărat,\nEu nu sunt cel aşteptat.\nEu nu iau munţii în spate\nSă mă duc cu ei în singurătate.\nNu am timp ani să număr,\nNu pun secera lunii pe umăr.\nEu nu iau soarele în mâini,\nNu arunc cerul la câini.\nEu trec prin viaţă\nCa printr-o zi cu ceaţă.\nTinereţea mea e o stradă\nPe care se topesc oameni de zăpadă.\nEu nu aplec sferele\nSă caut în părul nopţii stelele.\nNu sunt făuritorul de pâini,\nNu aduc zorile în mâini.\nEu nu sunt profetul care să moară pe cruce,\nNu am ce să spun, nu am unde mă duce.\nDar sufletul acesta cu şerpii curcubeului în plete,\nSufletul acesta chinuit de sete,\nSufletul acesta care aşteaptă drept,\nCât o pitulice în piept,\nSufletul acesta aduce sare şi pâine,\nPentru toţi uriaşii de mâine.|2127
Adrian Păunescu|Psalm de Paști|Ce bine mi-e a-ți recunoaște\nȘtergarul alb de in la porți,\nTe-ai pregatit și tu de Paște,\nHristos a înviat din morți.\nPe mal de râu mai cânta broaște\nSi râul cânta-n contraforți,\nReânviem și noi de Paște,\nHristos a înviat din morți.\nA re-nvia, a te mai naște\nE darul crudei tale sorți,\nSa ne privim în ochi de Paște,\nHristos a înviat din morți.\nAsinul ce pe pietre paște\nTe reînvață să suporți,\nȘi ani pustii, și Zi de Paște,\nHristos a înviat din morți.\nȘi vom muri, și ne vom naște,\nȘi plini de sorți, și fără sorți,\nDar vom avea o Zi de Paște,\nHristos a înviat din morți.\nMa poți vedea, te pot cunoaște,\nCum mă comport, cum te comporți,\nCând prin lumina grea de Paște,\nHristos a înviat din morți.\nCreștine, ca să poți renaște,\nDeschide crucii orice porți,\nRectitorește-te de Paște,\nHristos a înviat din morți.|2398
Radu Gyr|Lanţuri|Vă privesc prinse zdravăn de glezne cu nituri,\nFac pas, vă aud zornăind fierăria,\nCrâncen mă simt priponit de garnituri,\nAşa m-a legat de ea veşnicia.\n\nMă culc, mă ridic, sun din carne, din oase,\nPâinea mea sună, apă mea sună, somnul meu sună,\nParcă întreg sunt făcut din fier şi furtună\nPe nicovală şi sub baroase.\n\nCa lupii mă rupeţi, ca iadul mă frigeţi,\nÎn ţipătul vostru satana mă strigă . . .\nÎn rărunchi, în plămâni, cătuşa mi-o-nfigeti,\nPână şi-n inima am o verigă . . .\n\nLanţuri, vă pipăi cu ura zăngătul groaznic . . .\nm-ascund, mă îngrop, nu scap de teribilul sunet . . .\n\n\nşi totuşi, v-am mai purtat altădată fierul năpraznic,\nsunetul vostru în trup mi-a rămas ca un tunet.\n\nLanţuri, lanţuri, îmi amintesc de voi foarte bine.\nDeparte, departe, în plumbul topit al amiezii\nTot voi m-aţi legat de grozave ardezii,\nVulturi de foc să rupă aşchii din mine . . .|1784
Ion Luca Caragiale|Idilă|Ia vezi toanta de Mărie,\nCe gătită-i! Cum și-a dat\nPe obraz cu rumenie\nŞi pe cap cu alifie:\nSă se mire toți în sat.\n\nIa te uită şi Ilie,\nCe flăcău bun de peţit!\nCu iţari noi de dimie\nŞi cu flori la pălărie,\nŞi cu cisme s-a-nnoit.\n\n— Fă Mărie, nu dai laba?\n— Nu ţi-o dau, măcar să mori!\n— Fă, te rog! — Mă rogi degeaba…\n— Apoi dac-aşa ţi-e treaba,\nTe iau altfel, şi… ori, ori.\n\n— Mă! se vede nu ţi-e bine…\nFii de treabă nu fi prost:\nIntri-n iad, sărac de tine!\nAi uitat, nu ţi-e ruşine\nCă acum suntem în post!\n\n— Dacă-i post, de ce la Nică\nOchii toată ziua-ţi caşti?\n— Meri te plimbă! Ce-i adică.\nNumai ochii? Tu… n-ai frică!\nTu aşteaptă pân-la Paşti…\n\nŞi-a plecat pătruns Ilie…\nCe mândreţe de flăcău!\nCu iţari noi de dimie\nŞi cu flori la pălărie.\nDa-l strângea o cismă rău.|846
Zorica Laţcu|Primăvara mea|Crescut-au ghiocei in fulgi de nea?...\nAtat de alba-i primavara mea!\nMi-i sufletul de patimi neatins\nSi cerul floare peste el a nins;\nAleasa floare de matasuri moi\nA nins in noapte peste pomii goi\nSi i-a invelit in borangic usor.\nA prins o boare, calda ca un dor,\nS-adie rar miresmele din Raiu.\nAl fluturilor maiestrit alaiu\nA curs in suflet, linistit si bland,\nPe cai de taina, din adanc de gand.\nSi sus, deasupra albei naluciri,\nPluteste raza sfintelor iubiri.\nDa primaverii-n duhul meu lumini\nSi se rasfrange-n ochii tai senini.|4370
Adrian Păunescu|Iubire testamentară|Să te păzească munții, de azi, în locul meu,\nSă te păzească munții și luna și pădurea,\nÎmi iau cu mine vârsta, tăcerea și securea\nȘi plec în locu-n care tu n-ai să fii mereu.\n\nTe las cu tine însăți, să șovăi și să tremuri,\nLa fiecare veste, oriunde și oricând,\nÎn două nopți de veghe, în două nopți de gând,\nTe-am smuls zadarnic morții comune din haremuri.\n\nMă duc, purtându-mi crucea, pe calea mea străveche,\nTe duci, purtându-ți dulce în suflet semiluna,\nOricum, ce se întâmplă e pentru totdeauna.\nNoi nu vom fi-mpreună, noi nu vom fi pereche.\n\nDeclină-ți propriul nume, la vocativ, cu brio,\nDe te-aș striga în noapte, s-ar auzi: Adio!\n\n31 Mai 1985\n(Deromânizarea României, 1998)|4506
Mateiu Ion Caragiale|Grădinele amăgirii|Grădinile amăgirii te-aşteaptă-acolo unde\nApusa tinereţe s-a ofilit de dor,\nŞi apa ce-aţipeşte, în luciu-i rânjitor,\nVisările-ţi oglindă şi-ncheagă-ale ei unde.\n\nŞi când ursuză luna în tulburi nori s-ascunde\nŞi mut, văzduhul veşted tresaltă-n lung fior,\nVa răsări iar umbra cu chip înşelător\nCu ochi a căror taină tu n-ai ştiut pătrunde.\n\nDar, în zadar vei cere viclenei năluciri\nSă-ţi mai învie-o clipă a stinsei fericiri,\nCă va pieri, zâmbindu-ţi, cu degetul la gură,\n\nŞi singur iar vei plânge în searbedele zori,\nAmara soartă care te-a prigonit cu ură,\nÎncununându-ţi fruntea cu mohorâte flori.|3460
Adrian Păunescu|Aceasta-i tema|Aceasta-i tema noastră la română,\nCum poate omul, de spinare frânt,\nSă-şi fie însuşi, rob la îndemână,\nŞi cum să-şi piardă urma pe pământ.\n\nAceasta-i tema noastră la citire,\nSă scriem nu, să se citească da,\nŞi cum plămânu-nvaţă să respire,\nNu aer, ci un fel de mucava.\n\nAceasta-i tema noastră la franceză,\nSă fim consideraţi nişte ţigani,\nCând fraţii noştri urcă în viteză\nLa noi, pe umeri, de atâţia ani.\n\nAceasta-i tema noastră la uitare\nSă ştergem de pe banda minţii tot\nŞi ce ne bucură şi ce ne doare,\nSă fim un neam aproape idiot.\n\nAceasta-i tema noastră pentru-acasă,\nSă vieţuim şi să murin în spini\nŞi, între timp, în vremea friguroasă\nSă fim la noi în patrie străini.\n\nAceasta-i tema noastră pentru soartă,\nC-un scris umil, din ce în ce mai mic,\nSă facem numai artă pentru artă,\nConvinşi că suntem nimeni şi nimic.|2152
Nichita Stănescu|Plantonul de noapte|Soldaţii dorm cu un braţ căpătâi\natât de destinşi, că portocalie\npe chip le răsare faţa dintâi\ncea din copilărie.\n\nSingur plantonul e treaz\nşi-i priveşte în tăcere.\nPeste odihna lor, azi\nel are putere.\n\nÎi veghează privindu-i pe rând\ncu privire tandră, ciudoasă\n... şi deodată începe să scrie în gând\no lungă scrisoare acasă.|3634
Adrian Păunescu|Când ai venit|Te-aştept de două veacuri şi ceva.\nM-au însoţit mereu alte şi alte\nPăsări şi stânci, şi tot mereu o altă stea\nA măcinat peste sandaua mea\nSecunde, fluxuri şi smaralde.\n\nTe-aştept ca pe-o feudă-mprejmuită\nCu ziduri foarte groase şi clopote nervoase.\nŞi între noi e-un drum de o ispită\nŞi-un vraf de bătălii de vase.\n\nTu nici nu apăruseşi acum vreo patru ani.\nTe căutam la mări, prin contrabandă,\nŞi pietrelor li te ceream,\nŞi te pândeam la fiecare plantă.\n\nŞi ar fi fost să mor în zgomot şi în surzire\nDe zeci de ori, dar rămâneam tăcut,\nCăci neamul meu mi-a dat ca moştenire\nAcest nărav, să te aştept oricât.\n\nNimic, decât această aşteptare,\nNici numele nu mi l-au spus, să te regret,\nŞi-acum venirea ta continuă, tulburătoare,\nŞi nici nu ştiu dacă pe tine te aştept.|2189
Leonid Dimov|Proiecții|Ultimii din ultimele ariergarde\nAm fost lepădați între două stindarde\nPătratice, din materie grea,\nÎmpreună cu zeul care ne păzea:\nHai, scoateți pirostriile, ne-a zis,\nȘi puneți la fiert ceaiul interzis,\nAcum nu vă mai poate face rău nimic...\nSe ciocnea arșic de arșic,\nBocăneau țurloaie de țurloaie;\nSe clătina câmpul de bătaie\nȘi m-am simțit dintr-o dată mai bine.\nAm molfăit clisă, măsline,\nMai dându-i și zeului din când în când,\nDoar-doar ne va trece peste rând,\nȘi peste sârma ghimpată\nUnde ne-aștepta pe fiecare o fată,\nFoarfeci, piepțeni, periuțe,\nPerechi de cizme nou-nouțe\nȘi efecte zmeurii dintr-o altă croială\nȚinânde de noua uniformă de gală\nCe se poartă de-un număr de ani\nÎn grădinile Botanică și Ghetsimani.\nÎncolo, nu mai aveam pușcă,\nNici bentițe, nici fireturi, nici vipușcă.\nPentru că, știți dumneavoastră, între tropare și parastese,\nLupta încetase.\n\nSe întâmplau toate acestea dincolo de front,\nUndeva departe, la orizont.|947
Adrian Păunescu|Fachir valah|Da, sunt valah, porecla asta-mi place,\nSunt meridional şi sunt fierbinte,\nDin palma mea iau fiarele merinde,\nMă lasă-n pace când le las în pace.\n\nDomnesc peste ţinuturi de cuvinte,\nPare că strigă gura-mi şi când tace,\nPoftiţi, cuvintelor, veniţi încoace,\nLa tronul meu de interjecţii sfinte.\n\nFachir valah care înmoaie ace,\nVă pot părea şi-un ghicitor ce minte,\nEu floare spun, iar voi vedeţi morminte\nŞi pâinea mea la viscole se coace.\n\nO, cai, ce trageţi lumea înainte,\nLuaţi hamul meu sălbatic de cuvinte.|2271
Nicolae Labiş|Dragostea|Cu ea şi mâine-oi hoinări sub soare,\nVom fi noi doi, zburdalnici ori cuminţi...\nDar mă mai mulţumesc şi astăzi oare\nDoar sărutări şi-mbrăţişări fierbinţi?\nAdes, în loc să cugete, ea râde,\nSăruturile-năbuşesc idei,\nTotuşi iubesc, încă iubesc frenetic,\nFăptura ei şi mersul lin al ei.\nDe mâine, răsuci-voi tot ce-a fost -\nIubirea va lua drum nou, ori piere.\nSunt sigur, ea mă va privi ciudat\nŞi lăcrăma-va, poate, în tăcere.\nÎi va fi grea. Şi mie-mi va fi greu.\nVoi îndura, gândind ce-o să urmeze.\nCând urci pe munte, truda ţi-o înfrângi\nVisând la piscuri, nalte metereze.|1633
Nichita Stănescu|Starea de a fi cireşar|Ah, n-o să ştie nimeni\ngingaşa pricină a cireşului\nprofunda pricină a stejarului\ncauza ochilor mei.\n\nAh, n-o să ştie nimeni\nzburata pricină a păsărilor\nimpietrita pricină a pietrelor\ncauza inimii mele.\n\nAh, n-o să ştie nimeni\nneagra pricină a pământului\ncurgătoarea pricină a râurilor\ncauza sufletului meu.|3661
Tudor Arghezi|Nu spune|Nu spune nimănuia ce știi și ce-ai văzut:\nE-o cale de-a-nțelege mai tristă, dar curată.\nDe cîte ori și zborul nădejdii ți-a căzut,\nSă n-afle nici frăția, nici pizma niciodată.\nDe-ai aripi, ți le-ascunde, de-ai nimburi - de asemeni.\nNu-ți cheltui mireasma, ca rozele și crinii.\nAscunde-ți-o și steaua, ca-n sînul unei cremeni.\nEa știe că-i zălog de taină al luminii.\nClădește-ți, frate, viața cu peșterile-n tine,\nDeparte de-altă viață, departe de-altă rază,\nȘi pardosindu-ți noaptea cu lespezi de rubine,\nVei ști tu singur dacă se sting ori scînteiază.\nO punte duce-n bezna-ncuiată cu zăvor -\nSfărîmă-i-o și puntea, aruncă-ți și unealta.\nTu vei cunoaște singur, și-nvins și-nvingător,\nCe goluri și prăpăstii îți leagă-o zi de altă.|4191
Ion Barbu|Margini de seară|Pendulul apei calme, generale,\nSub sticlă sta, în Ţările-de-Jos.\nLuceferii marini, amari în vale;\nSălciu muia şi racul fosforos.\n\nUn gând adus, de raze şi curbură\n(Fii aurul irecuzabil greu!)\nExtremele cămărilor de bură\nMirat le începea, în Dumnezeu.|3098
Radu Gyr|Avem o tara|Avem o ţară unde au stăpânit odată\nVitejii daci, bărbaţi nemuritori.\nŞi unde stau de veacuri laolaltă,\nIzvoare, văi şi munţi cu fruntea-n zări.\n.\nAvem troiţe sfinte, altare şi icoane\nŞi candeli ard cu mii de pâlpâiri;\nAvem atâtea lacrimi şi prigoane\nCă ne e plin pământul de martiri.\n.\nAvem la Putna, Sfânt şi viu cu duhul\nPe cel ce-a stat Ortodoxiei scut;\nŞi azi de-l vom chema să-nfrâng-apusul,\nVa răsturna cinci veacuri de pământ.\n.\nAvem pe Brâncoveanu pildă tare,\nCăci pruncii lui sub sabie-au căzut;\nCa să păzească fără de schimbare\nCredinţa dreaptă-n care s-au născut.\n.\nAvem Ardealul sfânt, pământul răstignirii,\nCu tunuri sfârtecat de cel viclean;\nAvem ierarhii sfinţi, pe Iancu şi martirii,\nPe Horia tras pe roată pentru neam.\n.\nAzi iaraşi te-au suit vrăjmaşii tăi pe cruce,\nArdeal cu trei culori împodobit;\nScriind deasupra vina ta cu sânge,\nAceea că, ortodoxia ai iubit.\n.\nAvem un Rai de sfinţi în temniţi daţi la moarte\nŞi aruncaţi în groapa neştiuţi;\nDar astăzi dând pământul la o parte\nIes moaşte sfinte-n zeghe grea de deţinuţi.\n.\nE jertfa lor de veacuri mărturia\nCe strigă din morminte pân' la noi:\nSă apărăm cu râvnă Ortodoxia\nŞi-acest pământ, de Sfinţi şi de eroi!|1735
Nichita Stănescu|Imbratisarea|Cind ne-am zarit, aerul dintre noi\nsi-a aruncat dintr-o data\nimaginea copacilor, indiferenti si goi,\npe care-o lasa sa-l strabata.\n\nOh, ne-am zvirlit, strigindu-ne pe nume,\nunul spre celalalt, si-atit de iute,\nca timpul se turti-ntre piepturile noastre,\nsi ora, lovita, se sparse-n minute.\n\nAs fi vrut sa te pastrez in brate\nasa cum tin trupul copilariei, in trecut,\ncu mortile-i nerepetate.\nSi sa te-mbratisez cu coastele-as fi vrut.|1418
Nichita Stănescu|Alte chei|Rămâne feşnic nedeschisă poarta aerului...\nNoi încercăm s-o deschidem cu respirarea,\nnoi încercăm s-o deschidem cu păsările\nnoi încercăm s-o deschidem cu răsăritul soarelui.\n\nDar rămâne închisă poarta aerului.\nNorii nu sunt chei, norii nu sunt chei,\nnu-i aşa?\nrămâne veşnic închisă poarta aerului...\n\nMă sufoc, iubito\nmă sufoc de aceast crivăţ violent\nde acest simun care plânge.|3491
Ilarie Voronca|Bună-ziua urcă limpede|Zi liniștită. Zi luminoasă,\nCu semănăturile strălucind lângă soarele de aramă,\nCu împărțirea dreaptă a bucatelor,\nLângă aburii desfăcuți între fânețe și vânturile de argint.\n\nIat-te, tu, omule bun.\nArgat sau cântăreț cu uneltele amiezii,\nCâinii latră bucuroși, plopii îți ies înainte\nDin vocea ta, bunăziua urcă limpede.\n\nPoate e spumă. Poate e pasăre.\n\nO! voi, vite plutind în preajmă ca niște zei familiari\nȘi tu, pământule zgâriat, răscolt pentru o fărâmă de pâine:\nArgila rămasă pe tăișul lopeții\nCa și o tristeță pe lama unui cuvânt.\n\nUnde să plec? Unde să cânt?\nUnde să însemn o întoarcere, o rechemare?\nTăcerea aceasta între scaieți și soarele de aramă\nȘi somnul ca un poem uitat și apoi regăsit, - iată-l.|3007
Gellu Naum|Dublul|În numele fertilității\nea își spiralizează zâmbetul\nși îl ascunde într-un melc de somn\n\nCe scoarță s-a îmbogățit\ndin vehemența pliurilor sale\n\nAdept al marilor legături mute(câțiva au ales aerul\npentru capacitățile lui de in albastru și de creuzet)\ncaut în pietre disponibilitățile unui regn încă inalterabil\nși ierburile îmi sunt propice\n\npe când cu fruntea în apă\ntoporul meu pândește nunta de fier a peștilor|4663
Nicolae Labiş|Alexandrin|Sărutul stânjenit şi strâmb în colţul gurii\nNu a putut fireşte să-nvie un trecut.\nSperanţa, otrăvită de degetele urii,\nAzi s-a insinuat şi a durut.\n\nUn râu murdar sub cheiuri curgea în fapt de seară,\nAtât de melancolic şi fals, cum mi-a părut,\nŞi încăpăţânarea cu ceara ei hilară\nAzi s-a insinuat şi a durut.|1621
Vladimir Streinu|Ritm imanent|Negre și avântate-nspre mine,\nSbor peste neliniști ridică,\nLin desfăcute, sprâncenele line,\nAripi prelunge de rândunică.\n\nDacă sub mări neștiute m-afund,\nPrintre coroli de-aprinsă așteptare,\nOchii tăi mari se deschid în afund,\nScoici cu înstelate mărgăritare.\n\nGândului meu schimnicia să-i razimi,\nCaldă din simțuri făptura ta-mi crește\nAstfel cum soarele verii în azimi\nRumen din spice se reîntregește.\n\nTotuși, noi, suflete, păsări cerești\nNu ne-au întâmpinat niciodată;\nSufletul meu, când te mângâi, te cată,\nSemen ghicit pe sub scoarțe trupești.\n\nOrice alintare pe trup se abate:\nRostu-i rămâne pe suflet - departe;\nDucem, alăturați înspre moarte,\nSinguri singurătăți ferecate.\n\nStrigătul tău vine corn de desișuri,\nVeșnic necunoscuți, veșnic aproape:\nMaluri ale aceleiași ape,\nCursă peste lactee prundișuri.|2138
Alexei Mateevici|Hristos pruncul|Fecioara-Mamă Îl umbreşte,\nSpre Fiul-Dumnezeu plecată,\nŞi sfânta dragoste-i luceşte\nÎn faţa Ei, cea luminată.\n\nIar El, prevédere adâncă,\nSenin se uită înainte,\nŞi vede lumea cea nătângă,\nCe pe arginţi la chin îl vinde.\n\nDecembrie 1912|228
Radu Gyr|Rugăciune  (*)|Dă-i fetiței mele, Dimineață,\ntălpi cu care lipăi prin verdeață,\ntril de ciocârlie-ascuns în gușe,\nzburda veveriței jucăușe,\nlângă ușe.\n\nCireșar, dă-i smeura cunună,\nzâmbet de caisă și căpșună,\nfă-i calești din fluturi și rădvane\nși din crini pantofi și lampioane\ndiafane.\n\nPune-i, Basm, pe zodie lăstunii,\nscutură-i în vis găteala lunii,\nadu-i sânzienele să-i coase\nscrânciob de mătase'n chiparoase\nsomnoroase.\n\nȘi tu, Cântec, sue-mi — o lumină\npe lăcusta-ți lină, cristalină,\ndu-mi-o bob de rouă prin glicină,\nși din floare'n floare mi-o așează,\nca o rază!|4033
Benjamin Fondane|În metru antic|Iarăși se scutură frunza de visuri,\nToamna, în poala de aur, le strânge.\nVânăt își scutură frunzele iarăși\nArborul vieții.\n\nLasă-le-n vânturi să plece, o, lasă!\nCântă ca altele-n cântec să nască.\nNu cu un cântec de liră zidit-a\nAmphion, Theba?\n\nCrinii în vară pe moarte-s. Ce-ți pasă!\nNu simți cum rozele-și urcă aroma?\nDac-o iluzie piere — tu cheamă,\nOaspete, alta.\n\nUmblă pe mare greoaie corăbii;\nSuie tu însuți și umflă catargul!...\nOricine sieși dator e să-și afle\nLâna de aur.\n\nVisul tău, însă, ca vinul de Caecub,\nSteie apururi sub lacăte-o sută.\nÞine-l pân-iese și ultimul lacăt —\nLacătul morții!...|260
Adrian Păunescu|Făcătorii de case|Mi-e dor de casă, dor de casa mea,\nMi-e dor de-o casă care nu există,\nMi-o-nchipui iar, cu-o bucurie tristă,\nCu cer în cer şi-n gard cu-o fântânea.\n\nEa nu se află azi în niciun sat,\nO rezidesc din lacrimi şi neştire,\nMi-e dor de casa mea din amintire,\nCare-a plecat şi ea, când am plecat.\n\nBătrânii mei se află în pereţi\nSau vitele îi calcă în copite,\nMi-e dor de casa mea, pe negândite,\nMi-e dor de dorul fostei mele vieţi.\n\nBăiatul meu zideşte el, acum,\nNălucă-nlăcrimatei sale case,\nUn pumn de var în zid şi altu-n oase,\nStau, el şi casa, în acelaşi fum.\n\nŞi iată-l, pune mâna pe pământ,\nŞi nu se joacă, stă şi se ridică,\nŞi cărnii mele i se face frică,\nÎn clipa când atât de-aproape-i sunt,\n\nÎncât băiatul meu şi-al nimănui,\nIubindu-şi fiul şi uitându-şi tatăl,\nÎncă mi-e dor de casa mea, când iată-l,\nEl mă zideste-ncet în casa lui.\n\nŞi carnea mea, fiindu-i dor mereu\nDe-o casă ca un fulgerat de apă\nȚărână e, şi viaţa mea e groapa\nLângă-nălţarea lujerului meu.|4468
Nichita Stănescu|Ritual|Norii se-nmulțesc\nînvinețindu-se cu lacrimi calde de ploaie.\nLa sold el are un fulger.\nAh, voi munți pietroși\nce alăptați cu piatră, Calea Lactee,\ndin al vostru uger de piatră, uger!\nPărăsisem cu toții această foame,\ncapetele retezate mi le azvârlim în stele, —\ngâturile retezate gâlgâind de sânge\npătează marea cu un orizont.|1537
Cincinat Pavelescu|Poetul|Fecioare dulci, e în zadar!\nPrivirea voastră fermecată\nȘi ale voastre jurăminte,\nOricât de calde și de sfinte,\nNu pot din drum să mă abată,\nCăci e croit, mai din-nainte,\nAșa spinos și solitar...\nUn glas îmi strigă:\nMergi! Nebun,\nPuterei sfinte mă supun,\nȘi fug, și fug în largul zării,\nȘi fug în voia întâmplării\nP-aripa largă a fanteziei,\nCălăuzit d-un singur dor:\nSunt jidovul rătăcitor\nAl poeziei!|368
Nichita Stănescu|Dreptul la timp II|Iti stiu toate timpurile, toate miscarile, toate parfumurile\nsi umbra ta, si tacerile tale, si sanul tau\nce cutremur au si ce culoare anume,\nsi mersul tau, si melancolia ta, si sprancenele tale,\nsi bluza ta, si inelul tau, si secunda\nsi nu mai am rabdare si genunchiul mi-l pun în pietre\nsi mă rog de tine,\nnaste-mă. \n\nStiu tot ce e mai departe de tine, \natat de departe, incat nu mai exista aproape -\ndupa-amiaza, dupa-orizontul, dincolo-de-marea...\nsi tot ce e dincolo de ele,\nsi atat de departe, incat nu mai are nici nume.\nDe aceea-mi indoi genunchiul si-l pun \npe genunchiul pietrelor, care-l ingana. \nSi mă rog de tine,\nnaste-mă. \n\nStiu tot ceea ce tu nu stii niciodata, din tine.\nBataia inimii care urmeaza bataii ce-o auzi,\nsfarsitul cuvantului a carui prima silaba tocmai o spui\ncopacii - umbre de lemn ale vinelor tale,\nraurile - miscatoare umbre ale sangelui tau, \nsi pietrele, pietrele - umbre de piatra ale genunchiului meu,\npe carc mi-I plec în fata ta si mă rog de tine,\nnaste-mă. Naste-mă.|1403
Marin Sorescu|Pentru păsările dispărute|Câte păsări o fi stricat\nCerul\nPână să-ţi nimerească mersul\nAtât de lin?\n\nUnele erau ciudate,\nAveau penele cine ştie cum,\nÎnfipte de-andoaselea,\nOri poate nici n-aveau pene,\nCi frunze.\n\nEle încercau să zboare\nPână la copacul\nUnde se bănuia că va apare omul,\nDar timpului nu-i plăcea\nAcest zbor stângaci\nŞi le ştergea timpul\nCu dosul palmei.\n\nHai pe câmp\nSă vedem ciocârlia\nArzând,\nCa o lumânare\nPentru păsările dispărute.|2623
Nicolae Labiş|Morarul|Melodiile, cupele pline,\nOrele zilei, ritmate-n poeme\nM-au gonit şi pe mine\nPentru o vreme.\n\nAm găsit moara deschisă în sat,\nAdică la marginea satului, scundă,\nMoara cu glas răguşit şi cântat\nÎn scrâşnet de piatră şi plânset de undă.\n\nPlutea înăuntru o spuză amară\nŞi-afară, la geam, luceau dulce caisele.\nMulţi oameni îşi mai macină-n moară\nGrâul şi visele!\n\nMorarul era un bătrân filosof,\nŞtia ce-i în ţară şi ce-i mai departe,\nÎn Lună sau Marte,\nŞi nu cugeta la moarte.\n\nDar moara deschisă în sat,\nAdică la marginea satului, scundă,\nAre un glas răguşit şi cântat\nÎn scrâşnet de piatră şi plânset de undă.\n\nMorarul şi el cântă, plânge aproape\nUn rai pitoresc ori aproape-un prăpăd.\nPrivirile-i duse prin geam ori prin ape\nNu ştiu ce văd ori nu văd.\n\nCântă, morarule, plângi!\nEu îmi plâng până şi-un vis ce se leagă,\nPână şi-un dor! Tu să plângi, să te frângi\nPentru viaţa-ţi întreagă.\n\nCăci aş cere prea mulţi să mai fie\nOri nu!\nRoşi de iubire, asemenea mie.|3712
Adrian Păunescu|Străinul|Tot mai străin și tot mai fără nimeni\nȘi sângele-mi îngheață pe cuțit\nRidic către oglindă mâna stângă\nȘi, vai, găsesc un braț îmbătrânit.\n\nȘi sparg oglinda și-mi însânger brațul\nȘi cioburile peste față-mi vin\nȘi mă trezesc din nou fără de nimeni\nȘi sângele în trup mi-l simt străin.\n\nCu Eminescu, la căderea morții,\nMurmur un vers al lui, numai un vers\n„Și timpul crește-n urma mea, mă-ntunec”,\nȘi lâmpile s-au stins în univers.\n\nCe spornică e negura pe lume\nȘi, vai, mă simt noptatec și stingher,\nScriu la lumina cărunteții mele,\nScriu la lumina stelelor din cer.\n\nTot mai bătrână, mâna mea culege\nÎmbătrânite cioburi de oglinzi,\nÎmi duc singurătatea la ospiciu\nS-o îmblânzesc cu-a altor suferinzi.\n\nNu m-ar mira și câinii să mă latre,\nAcasă în permisie când vin,\nAșa de-mbătrânit mă simt, în toate,\nAșa de singur și așa străin.\n\nÎmi voi traduce într-o altă limbă\nDurerea din limbajul prea comun,\nDeși-nțeleg că e intraductibil\nȘi tot ce simt și tot ce vreau să spun.\n\nMă uit la fata mea ca la o alta,\nȘi-abia mă regăsesc în fiul meu,\nȘi rog pe Dumnezeu să grațieze\nTot ce-a greșit străinul ce sunt eu.\n\n1986 - volum: Locuri comune|4599
Leonid Dimov|Uluire|A voit în ape să nu pice\nPasărea lovită de alice\nȘi-a zburat peste mărimi campestre\nPână-n pragul camerei de zestre\nUnde-au pus-o degete ușoare\nSus, pe perinile de ninsoare...\n\nNoaptea, la opaițe murise\nPasărea. Au curs dintr-însa vise\nCe-n odaia cu blidar și glastră\nLe-a privit tot satul la fereastră.|3259
Marin Sorescu|De uit vreo țară|De uit vreo ţară, să-mi aduci aminte,\nÎi spune Dumnezeu lui Sfântul Petru.\nLa el o ţară e de-un kilometru\nŞi kilometrul — cât un bob de linte\n\nŞi este foarte lesne să îl sară,\nCând vine în inspecţii, pe pământ.\nO, Doamne, totuşi ai uitat o ţară,\nNu de când eşti, ci numai de când sunt.\n\nŞi Sfântul Petru, ce-a rămas în urmă,\nŞi tot presează în ceaslov impresii,\nDe levănţică, rochia miresii,\nNu ştie ce amar cumplit ne scurmă.|2576
Dimitrie Bolintineanu|Monastirea Putna|"Sub un chip de înger, într-un vis ferice,\nDomnului Vasile gândul rău îi zice:\n- ""Monastirea Putna, ăst locaş plăcut,\nS-a zidit pe aur de un domn avut.\nMergi şi o dărâmă pâna-n temelie\nŞi-ei găsi tu aur să faci alte-o mie"".\n\nIar Vasile-domnul d-aur pătimaş,\nPune să dărâme ăst frumos locaş.\nCând ostaşii sapă până-n temelie,\nUn bătrân călugăr zice cu mânie:\n\n- ""Domnii mari nălţară sfinte monastiri\nSă aminte ţării zile de măriri.\nTu le surpi, o, doamne! Tu nu le-nţelegi,\nCăci tu nu ai fapte de urmaşi să legi.\nCând un domn la aur inima-şi robeşte,\nTronul se degradă, ţara veştejeşte.\nÎnsuşi ca magnetul tragi şi însuşeşti\nAurul oriunde poţi să îl găseşti.\nDar te teme, doamne, să nu tragi la tine\nCuiele de aur ce de tronu-ţi ţine.""\n\n\nDomnul nu ascultă în a lui orbie,\nSapele răstoarnă vechea temelie.\nDomnul şi boierii între ei se cert...\nÎnsă ce găsiră? - Un mormânt deşert.\nPe mormânt sunt scrise litere străbune.\nUn tălmaci citeşte şi la toţi le spune:\n- ""Din comori ce strângem pe acest pământ,\nIată ce-i al nostru: un tăcut mormânt!""\nDe atuncea domnul pierde-a lui domnie\nŞi curând în urmă moare-n sărăcie."|2841
Ion Barbu|Dioptrie|Înalt în orga prismei cântăresc\nUn saturat de semn, poros infoliu.\nCa fruntea vinului cotoarele roşesc,\nDar soarele pe muchii curs - de doliu.\n\nAproape. Ochii împietresc cruciş\nDin fila vibrătoare ca o tobă,\nCoroana literei, mărăciniş,\nJos în lumină tunsă, grea, de sobă.\n\nOdaie, îndoire-n slabul vis!\n- Deretecată trece, de-o mătuşe -\nGunoiul tras în conuri, lagăr scris,\nAdeverire zilei - prin cenuşe.|3083
Emil Botta|Cervantes|Fiți foarte atenți\ncu acest manuscris.\nFiți atenți cu litera T,\ncu înțelesu-i profund,\ncu fragila-i structură.\nEu evoc un secol de aur,\nun instrument de tortură:\nîntre eroare și teroare\nstă subtila, suava literă T.\nPe o cruce în formă de T,\na fost răstignită Himera:\nNUESTRO SEÑOR\nDON QUIJOTE\nEL CRISTO ESPAÑOL.|2864
Radu Gyr|Surghiun|Prea-și răzvrătea, de mult, fruntea semeață,\nboierul tânăr, iute ca hangerul.\nFrigeau, sub gene, chiciura și gerul,\nmânia lui tuna ca o sâneață...\n\nsurghiunul mi ți-l roade și-l mănâncă\nla mânăstirea neagră și pustie.\nScobită jos, sub lespede, adâncă,\nîl sfârtecă vrăjmașa lui chilie.\n\nDin mucegai ies cârtițe buimace\nși broaște moi ca lintița jilavă.\nToamnele scuipă-n groapa lui băltoace\nși-aprind pe zid o Precistă suavă...\n\nPutredă-i ziua. Noaptea, mătrăgună.\nȘi când adoarme-n lacrimi și dogoare,\nvânează-n visul lui mistreți pe lună\nși fură jupânițe din pridvoare.|4063
Eusebiu Camilar|Blazonul|Mãrturisesc, sã afle ai mei nepoti mãcar:\nMi-au fost blazon opinca si bâta de vãcar,\n\nSi mi-a aprins elanul spre-al artelor temei,\nNatura udesteanã, în amfiteatrul ei:\n\nAm învãtat ce-i ritmul în sacadat alai,\ncând tropoteau pe prunduri nepotolitii cai;\n\nDe la furtuni cu aprig, uluitor duium,\nAm învãtat ce-i setea avântului la drum -\n\nSimteam cum gingãsie se pune în cuvânt,\ncând ierburile zvelte se legãnau în vânt,\n\nSi cum eternitatea încape într-un vers,\nPrin rouã, când reflectã întregul univers…\n\nLa mine-n sat, în Balta Ciurariului, si-acum\nMã mai asteaptã caii în adâncimi de fum.|598
Radu Stanca|Nocturnă|Întru-n Sibiu încet ca-ntr-o-ncăpere\nÎn care e un mort. Pe partea dreaptă\nAm zidurile surde de tăcere.\nPe partea stângă inima-nţeleaptă.\n\nÎn jur văd numai porţi şi-n porţi ferestre,\nIar în ferestre ochi care mă-ngheaţă.\nÎntr-un Sibiu domol ca-ntr-o poveste\nÎn care port viziera peste faţă.\n\nCu fiecare pas făcut prin sânge,\nTot mai adânc pătrund în noaptea care\nÎntâi de jos în sus mă strânge,\nApoi de sus în jos mă prinde-n gheare.\n\nStradelele mă-nghit dintr-una-ntr-alta,\nIar scările mă urcă şi coboară,\nDe nu mai ştiu: biserica e-n balta\nCerului larg, sau ceru-n ea coboară.\n\nŞi peste tot o linişte ca-n clipa\nCând marea se sărută cu pământul.\nLiliacu-şi linge-n somn trudit aripa\nŞi printre arbori vechi foşneşte vântul.\n\nIntru-n Sibiu cum intră-n ceaţă luna,\nMai mult alunecând decât cu pasul,\nŞi-n liniştea ce-ascunde-n ea furtuna\nAscult cum bate-n turnul straniu ceasul.\n\nIntru-n Sibiu livid, sătul de viaţă.\nDar pregătit pe străzile uitate\nÎn fiecare clipă să dau faţă\nCu mortul care umblă prin cetate.|1853
George Topîrceanu|Proză|Ce muritor e omul din popor!\nDe când există aburi şi benzină,\nEu nu cunosc ceva mai muritor\nCa omul, când îl calcă o maşină...\n\nÎşi ia-ntr-o zi nevasta şi băiatul\nSau fata,\nŞi pleacă cu acceleratul.\nDar la un pod stricat, la un tunel,\nO roată sare de pe linie... şi, gata!\nS-a isprăvit cu el.\n\nTe uiţi la altul cum adună bani,\nParc-am trăi un milion de ani.\nDar într-o bună zi, te miri ce-l doare,\nŞi când să zică bodaproste, — moare.\nCe n-a făcut maşina, face boala\nŞi tot acolo iese socoteala...|730
Adrian Păunescu|Se desprimăvărează violent|Se desprimăvărează violent\nŞi flori străvechi răsar pe continent,\nŞi-atât de alb e totul prin livezi\nDe parcă-n ramuri înfloresc zăpezi.\n\nÎn căutarea dorurilor vii\nAcum numai zambilă să nu fii.\nE-un nou fior electric în atom,\nImpur să nu murim, se simte-n pomi.\n\nŞi vreascuri vechi sub noii muguri ard,\nSe dă cu var pe fiecare gard,\nSe-ntoarce iar de Paşte, Duhul Sfânt,\nSe primeneşte totul pe pământ.\n\nŞi numai noi în tragice perechi,\nPărem a fi din ce în ce mai vechi.\nAbia mai ţinem aeru-n plămâni\nDin ce în ce mai trişt şi mai bătrâni.\n\nSpre-a înţelege toţi într-un târziu,\nCă nu-i nimica nou în tot ce-i viu\nŞi nici nu mai există muguri noi,\nCi se întorc strămoşii printre noi,\nCă flori străvechi răsar pe continent,\nSe desprimăvărează violent.|2430
Nichita Stănescu|Inscripție pe un scut|Luptătorule, eu îți apăr trupul\nși-ndeosebi\nbătaia inimii.\n\nDe aceea, când vreo săgeată\nse frânge de mine\nun sunet se-aude, ca de metal\nîn vibrare.\n\nNumai o inimă vie\nizbindu-mă, m-ar străpunge.\n\nDar atunci, luptătorul\ninima ta odihnită, puternică,\nn-ar mai avea de ce\nsă se apere.|3577
Adrian Păunescu|Felinarul|Poate-am adormit\nŞi-am visat ceva,\nVis nedesluşit\nCă nu eşti a mea.\nMai încep o zi,\nDau cu alb pe măşti\nŞi te-aş izgoni\nCa să mă urăşti.\n\nMă mai vede noaptea că mai dau lumină,\nEu sunt felinarul de la geamul tău\nŞi îmi eşti aproape, dar îmi eşti străină,\nMă mai bate viaţa cu păreri de rău.\n\nPoate dintre toate tu erai aceea,\nPoate-n tragedie m-aş fi izbăvit,\nVânător fusesem şi erai femeia\nŞi aveam un glonte şi l-am tras greşit.\n\nPâlpâie hipnotic forme, neguri, linii,\nCine sunt eu însumi şi cine eşti tu?\nFelinar de noapte, alipit luminii,\nSoarele afirmă, umbra zice nu!\n\nDacă infinitul însuşi se termină\nŞi sufocă lumea ceruri de azot,\nFelinaru-şi plânge ultima lumină,\nUite vine ziua şi mă sting de tot.\n\nŞi te-ai dus la moarte sau te-ai dus la nuntă,\nCorbii stelei negre dau mereu ocol,\nFluturi mă-mpresoară şi lumina-i frântă,\nFelinarul naşte întuneric gol.\n\nOriunde te afli, murmur noapte bună,\nBâjbâi către tine şi te-aş mai chema,\nDar sunt felinarul fascinat de lună\nCare-mpacă noaptea cu fereastra ta.\n\n(Totuşi, iubirea, 1983)|4471
Lucian Blaga|Tămâie şi fulgi|Lumini scăpate din cuptor se zbat între pereţi.\nŞi trupul moale ca de in curat\nşi părul ţi l-ai uns peste-o cadelniţă-n tămâie,\nfir de fir,\nca să miroşi la fel c-un patrafir.\n\nPrin sat trec sanii grele de tăceri.\nCu genele ghicesc poteca sărutărilor de ieri.\n\nFulgi moi şi graşi îmi troienesc\nîn pace lumea ca de scrum,\nşi fulgi de-aramă azvârliţi din cer\npar clopoţeii atârnaţi\nde gâtul paşilor de cai pe drum.\n\nCiobanii întârziaţi pe uliţi simt\nca cei cari s-au culcat\nau clipe de tămâie şi de in\ncurat.\n\nCurat.|3394
Ion Minulescu|Romanţă negativă|"N-a fost nimic din ce-a putut să fie,\nŞi ce-a putut să fie s-a sfârşit...\nN-a fost decât o scurtă nebunie\nCe-a-nsângerat o lamă, lucioasă, de cuţit!...\n\nN-am fost decât doi călători cu trenul,\nCe ne-am urcat în tren fără tichete\nŞi fără nici un alt bagaj decât refrenul\nSemnalului de-alarmă din perete!...\n\nDar n-am putut călători-mpreună...\nŞi fiecare-am coborât în câte-o gară,\nCa două veveriţe-nspăimântate de furtună -\nFurtuna primei noastre nopţi de primăvară!\n\nŞi-atâta tot!... Din ce-a putut să fie,\nN-a fost decât un searbăd început\nDe simplu ""fapt divers"", ce nu se ştie\nÎn care timp şi-n care loc s-a petrecut!..."|3200
Marin Sorescu|Bărboşi mereu|Lăsăm barba să ne acopere\nCu înţelepciunea ei\nŞi trecem gravi pe stradă,\nPărând într-adevăr înţelepţi\nDe la noi şi până la toate\nLucrurile.\n\nDar, de sub iarba care ne ascunde,\nNoi ştim\nCă cele mai multe noduri\nÎn care ne-am frânt dinţii şi mintea\nAu rămas nedezlegate...\n\nCi numai barba noastră virilă\nNu-şi pierde speranţa.\nEa creşte până la pământ,\nAcolo, ca viţa-de-vie, se prinde\nŞi se întoarce din nou în sus,\nPe copiii noştri,\nÎntr-o încăpăţânare istorică.|2550
Nichita Stănescu|Semn 6|O lumină fulgerătoare\npeste inima din mare\nvulturoaica se rupe-n două\nîn cuib peste ouă.\n\nPauză de gândire.\n\nApoi o fulgerare\nîn inima din mare\ncând se rupe-n două\nvulturoaica peste ouă.\n\nPauză de gândire.|3655
George Coşbuc|Poetul|Sunt suflet în sufletul neamului meu\nŞi-i cânt bucuria şi-amarul -\nÎn ranele tale durutul sunt eu,\nŞi-otrava deodată cu tine o beu\nCând soarta-ţi întinde paharul.\nŞi-oricare-ar fi drumul pe care-o s-apuci,\nRăbda-vom pironul aceleiaşi cruci\nUnindu-ne steagul şi larul,\nŞi-altarul speranţei oriunde-o să-l duci,\nAcolo-mi voi duce altarul.\n\nSunt inimă-n inima neamului meu\nŞi-i cânt şi iubirea, şi ura -\nTu focul, dar vântul ce-aprinde sunt eu,\nVoinţa mi-e una, că-i una mereu\nÎn toate-ale noastre măsura.\nIzvor eşti şi ţinta a totul ce cânt -\nIar dacă vrodat-aş grăi vrun cuvânt\nCum nu-ţi glăsuieşte scriptura,\nAi fulgere-n cer, Tu cel mare şi sfânt,\nŞi-nchide-mi cu fulgerul gura!\n\nCe-s unora lucruri a toate mai sus,\nPar altora lucruri deşarte.\nDar ştie Acel ce compasul şi-a pus,\nPe marginea lumii-ntre viaţă şi-apus,\nDe-i alb ori e negru ce-mparte!\nIar tu mi-eşti în suflet, şi-n suflet ţi-s eu,\nŞi secoli-nchid-ori deschidă cum vreu\nEterna ursitelor carte,\nDin suflet eu fi-ţi-voi, tu, neamule-al meu,\nDe-a pururi, nerupta sa parte!|2921
Duiliu Zamfirescu|Luceafăr|"Luceafăr ce vii de departe\nŞi vremuri străbaţi peste vremuri,\nCa-n lumile noastre deşarte\nLuminile blânde să-ţi tremuri,\n\nCe patimi te poartă pe cale,\nCe doruri te mână prin haos,\nDe nărui luminile tale\nPe lanuri de negru repaos?\n\nAşa parcă zice poetul\nCând noaptea priveşte la stele\nŞi intră încetul cu-ncetul\nÎn sufletul candid din ele.\n\n""De viu, şi tot viu, şi tot scapăr\nDin razele mele curate,\nEu fug şi încerc să mă apăr\nDe groaza de singurătate.\n\nTu nu ştii ce crudă menire\nE dată luminii supreme:\nA merge pe nemărginire\nÎn curgere goală de vreme.\n\nPe când tu c-un deget în pagini\nStai pacinic la umbra pădurii\nŞi mintea ţi-o porţi în imagini\nDe zmei, de poveşti şi lemurii\n\nTu poţi mângâia din privire\nSclipirea luminilor mele\nŞi când eu mă sting, prin gândire\nTu poţi zămisli alte stele.\n\nTu ai o putere în tine\nCe rumpe izvodul a toate,\nLa toţi voitoare de bine\nŞi dulce cât nu se mai poate.\n\nDeci lasă-ţi deprinsul de-a geme\nŞi dorul de bolta cerească,\nCă nu e iertat să blesteme\nAcelor ce pot să iubească."""|508
Nicolae Labiş|Troia strâmbă|Strâmbă Troie-a vechii lumi,\nÎntre ziduri nu însumi\nLectorii de epopee,\nRoditorul tău Enee\nÎn atâția ani de jaf\nS-a-ngrășat și zace-n praf,\nȘi prin timpi n-o mai putea\nSă-ți lungească stirpea ta.\n\nȚi-e Helena-mbătrânită\nCu tentacule moluște,\nRod muncit de alții cere\nSă înghită și să muște\nRuginitele lăcate,\nPorțile îți sunt surpate -\nLupți cu spasme disperate\nÎn părăgini de cetate.\n\nTe supui păstrând otravă -\nSteaguri albe sui spre slavă;\nSteaguri sui chemând mai iute\nAlte Troie să te-ajute,\nIar ostașii tăi cu mască\nUmblă-n taină fără cască.\n\nOaste nouă, frați ai mei,\nCâte douăzeci de ani,\nFii de neînfrânți ahei,\nArmele-nvățam a prinde\nÎn aceste vremi distincte -\nSă le-ntoarcem spre dușmani!|1668
Tudor Arghezi|Porunca|"Prin Rai copiii-au dus-o foarte bine,\nCum ar fi dus-o orișicine,\nJucîndu-se cu gîzele și iezii,\nCare stăteau pe mugurii livezii.\n\nNici : "" Culcă-te devreme ! "" Nici "" Te scoală ! ""\nNu era cine ține socoteală\nCă întîrzii Adame, de la școală,\nCă lecția s-o spui fără greseală,\nCă, Eva, încă nici te-ai pieptănat\nȘi te găsește prînzul tot în pat.\n\nNimic, nici tați, nici mame, nici dădace,\nNici profesoară, rea ca o răgace,\nNici dascălul cu zgîrci în beregată,\nCare să sîcîie băiatul și pe fată.\nTotul era de glumă și de joacă\nȘi așteptai doar pomii să se coacă.\n\nDar ce-i veni-ntr-o zi lui Dumnezeu.\nCă se-arătă încins în curcubeu\nȘi dete-ntîile porunci,\nAnume ce-i iertat și nu e să mănînci.\n- "" Din pomul asta, Evo și Adame,\nSă nu v-atingeți nicidecum de poame.\nDe unde nu, cunoașteți ce v-așteaptă :\nPedeapsa mea cea crîncenă și dreaptă. ""\n- "" Ai auzit ? ""\n- "" Am auzit ! ""\n- "" Ce fel,\nCă se mînie Domnul, însuși el ? ""\n- "" Mi-e tare poftă, dragul meu, să gust\nTocmai din pomul ăla, plin de must."""|4205
Alexandru Macedonski|Naufragiu|Ţărmurile sunt departe, marea urlă-nfuriată, \nLuntrea cade sfărâmată;\nTânărul pescar ce are cap de înger, corp de-atlet, \nÎnghitit se duce-ncet.\nBraţul său, în care muşchii stau ca funii încordate, \nE destins pe jumătate.\nŞi-aplecându-se pe gâtu-i, al său chip atins de val\nPoartă-al morţii semn fatal.\nS-a sfârşit! Dar sub făptura ce de-a lungu zace-ntinsă\nApa-n braţele-i cuprinsă, \nDe-o simţire neînţeleasă e pătrunsă până jos\nŞi se mişcă zgomotos.|140
Mihai Eminescu|În zădar în colbul școlii...|În zădar în colbul școlii,\nPrin autori mâncați de molii,\nCauți urma frumuseții\nȘi îndemnurile vieții,\nȘi pe foile lor unse\nCauți taine nepătrunse\nȘi cu slovele lor strimbe\nAi vrea lumea să se schimbe.\nNu e carte să înveți\nCa viața s-aibă preț —\nCi trăiește, chinuiește\nȘi de toate pătimește\nȘ-ai s-auzi cum iarba crește.|1160
Nicolae Labiş|Ion|Când s-a întors din lupte cu iz de fum în gură,\nArat era ogorul - cumplită arătură -\nRăniseră țărâna obuzele, cu gropi.\nȘi plopii de pe haturi, tremurătorii plopi,\nUscați și frânți la mijloc, păreau că vor să beie,\nCu fruntea răsturnată pe margini de tranșee,\nO drojdie de apă murdară și stătută...\nSub soare era coaptă recolta de cucută.\n\nRăzboiu-i mistuise tot ce-avusese viu.\nI-a înfundat părinții în neguri și-n sicriu.\nI-a supt cu-a despărțirii prăpastie adâncă\nÎntâia lui iubire ne-mpărtășită încă.\nAcum vedea ogorul mușcat de negri dinți,\nCă-i schilod și ogorul rămas de la părinți.\n\nDeasupra, primăvara rotea în roiuri, fluturi.\nSe întorceau cocorii din sudice ținuturi,\nFierbea sub brazdă seva și se urca durută\nÎn țevile tulpinii vrăjmașă de cucută.\nO adiere udă, amețitoare, prinse\nDeodată să deștepte din ierburi șoapte stinse\nȘi glia năpădită de schije și otravă\nGemea ca o iubită rănită și bolnavă...\nLui îi venea în brațe cu milă să o strângă\nȘi ca-n copilărie încetișor să plângă.\n\nDezmeticit, spre seară, c-un zâmbet dur pe buze\nA îngropat cu ură mormane de obuze,\nA netezit pământul cărând țărâna-n spate,\nRedându-i sănătatea din plina-i sănătate.\nÎn pâclele lăptoase lumina se topea...\nEl pletele-și mișcase trufaș, a primăvară,\nȘi-o lele de vântoasă din când în când fura\nSămânța de lumină ce-i scăpăra-n țigară.|3707
Radu Gyr|Balada călătorului|Rămas bun, de-acuma, măi frățâne.\nVoi străbate codrul ne-nceput:\nfrunza, piatra, râpele bătrâne\npașii singuratici să-mi îngâne,\nvăgăuni să-mi dea, din funduri spâne,\nsmârcul amintirii de băut.\n\nDacă, într-o zi, o să se vadă\nvultur de argint pe cer lucind,\nscoate-ți straiul tău de nun, din ladă,\nluna ia-ți-o ploscă, zarea spadă,\nși să vii la nunta-mi de zăpadă,\nîn duminica mea albă de argint.\n\nPajuri negre însă de-or să zboare,\nsă-nțelegi că ochii mi-au furat\nsă mi-i ducă-n stele rotitoare,\nși că fruntea mea, răpită-n gheare,\npeste vârfuri de păduri tot mai răsare\nca un ciob de lună-nsângerat.|3832
Radu Gyr|Căutări|Abstracte schele și aprinse poduri\npeste vâltorile ce-n trup îți fierb.\nSpre tine urci cu paloșul, acerb,\nsă te dezlegi din încurcate noduri.\n\nColți de mistreț și coarne tari de cerb\nți-mplânți în suflet ca-n cifrate coduri\nși-n ruguri, în vârtejuri, în exoduri\nc-un gând te cauți și te pierzi c-un verb.\n\nDesculț și gol, pe scări de piatră lipăi,\nîn albi conduri te clatini, sus, pe punți.\nCa pe mătăsuri candide te pipăi\n\nși ca pe-un bloc de cremene te-nfrunți.\nTe-mpiedici. E cenușă? sau aripă-i?\nîți dai ocol. Și urme n-ai. Renunți.|3856
Virgil Carianopol|Vedeniei mele|Minune, minune, când te-am văzut?\nCând ţi-ai trecut umbra prin mine?\nAi avut în adevăr pletele ca pădurile?\nAi avut ochii ca nopţile line?\n\nMi-a arătat cineva chipul tău, sau îl ştiam?\nTe-am văzut în drumurile mele fără număr?\nSau te-am luat din poveşti şi te-am întrupat,\nCa să am şi eu pe cineva lângă umăr?\n\nNu cumva gândurile s-au amestecat noaptea cu visele?\nNu cumva mi te-ai ascuns de frica morţii în vis?\nDe unde te ştiu? De unde te am?\nCare mit, uşile legendelor le-a deschis?\n\nDe unde te-am adunat, de nu te pot vedea?\nDe unde-mi vii atât de albă şi de curată?\nNu cumva te-a zidit cineva în mine,\nCa să nu te mai pot dărâma niciodată?|2135
Tudor Arghezi|Între două nopţi|Mi-am împlântat lopata tăioasă în odaie.\nAfară bătea vântul. Afară era ploaie.\n\nŞi mi-am săpat odaia departe sub pământ.\nAfară bătea ploaia. Afară era vînt.\n\nAm aruncat pământul din groapă, pe fereastră.\nPământul era negru: perdeaua lui, albastră.\n\nS-a ridicat la geamuri pământul până sus.\nCât lumea-i era piscul, şi-n pisc plângea Isus.\n\nSăpând s-a rupt lopata. Cel ce-o ştirbise, iată-l,\nCu moaştele-i de piatră, fusese însuş Tatăl.\n\nŞi m-am întors prin timpuri, pe unde-am scoborât,\nŞi în odaia goală din nou mi-a fost urât.\n\nŞi am voit atuncea să sui şi-n pisc să fiu.\nO stea era pe ceruri. În cer era târziu.|1965
Alexandru Macedonski|Destul|I\nAcum destul cu plânsul, căci inima ţi-e seacă,\nŞi chiar de ţi-ar fi plină, e timp să-i zici destul\nPoporul nostru este de lacrime sătul,\nŞi ele nici în versuri nu pot ca să mai treacă;\nZadarnic poetaşii într-însele se-neacă,\nHârţoagele lor toate rămân făcute sul.\n\nII\nEi!... S-a trecut cu moda de lacrimi şi suspine\nŞi cu acele crunte dureri imaginari,\nAţi cărunţit cu totul, sărmanilor cobzari!\nDar de s-a dus o vreme, o nouă vreme vine,\nŞi ea c-un bici pe care în mâna sa îl ţine\nPlesnind vă strigă vouă: „Alţi timpi, alţi lăutari!”\n\nIII\nRubinele pe buze, mărgăritarii-n gură\nŞi crinii de pe sânuri şi ochii ca de mură\nSunt nişte mărunţişuri ce nu-şi mai au vrun curs:\nCu lacrimile false ce-ntruna s-au tot scurs,\nS-au poticnit în coastă şi se tot duc de-a dură\nTârâte de ridicol în repedele-i curs!\n\nIV\nAcuma este timpul puterii, bărbăţiei,\nCopilul de ieri, astăzi e un băiat viril\nS-a scuturat la Plevna de jugu-epitropiei.\nDe-ar fi copil, şi astăzi ar rămânea copil;\nCu doina nu mai merge pe fruntea României,\nDeplin ca să renaştem ne trebuie-un Virgil!|126
A. E. Baconsky|Meditație în ritm de maree|Numai tăcând și gândindu-te singur la toate,\najungi să-nțelegi că din tot ce-ai fi vrut prea puține rămân lângă tine,\nnumai văzând cum se-aprind și se sting noaptea\ntoate cărările tale greșite — numai lăsând\nsă te-nvăluie pulberea lor vei ajunge să știi\ncă regretul e șarpele galben pe care-ntr-un vis\nîl auzeai ca pe-un râu adormind la picioarele tale,\nadormind și trezindu-se iar. Fără cuvânt, fără strigăt:\ndrumul pe care-ai umblat, ori că-l strigi, ori că-l fluieri,\nnu se va-ntoarce la tine; ghemul lui negru și brun\ncineva l-a zvârlit în ocean. Decât orice părere de rău,\ne mai bună tăcerea. Numai tăcând și gândindu-te singur\najungi să-nțelegi că trecutul e-o casă pustie,\npentru toate\npăcatele tale izbăvirea e numai în timp, e numai în roșu,\ne numai în oameni, în faptele lor. Liniște-n urmă!\nTotul e numai acolo-nainte, totul e-n față. Aleargă uitând,\nceea ce nu vei uita va veni după tine odată cu turma\nde cerbi străvezii, care sunt, poate, visele tale.\nTotul e doar înainte, totul sunt anii\ncare ard și te-ntâmpină-n cale.|12
Radu Gyr|Corabia|Cresc haitele genunilor s-o rupă.\nPe vele doliu, doliu la tribord,\nși fulgere din sud, din vest, din nord,\nși trăznete la proră și la pupă.\n\nSub vaietul tempestrei monocord\nmai duce în talazul ce-o astupă\nmiresme tropicale, ca-ntr-o cupă,\nși pe zdrobita cârmă un fiord.\n\nDeparte-i țărmul galeșei Cythere\nși-o liră spartă e catargul bont.\nIonice columne și mistere\n\nargintu-și mai aprind la orizont, —\nși nava piere-n hău, spre alte ere\ncu temple scufundate-n Hellespont.|3866
George Bacovia|Cu voi|Mai bine singuratic şi uitat,\nPierdut să te retragi nepăsător,\nÎn ţara asta plină de humor,\nMai bine singuratic şi uitat.\n\nO, genii întristate care mor\nÎn cerc barbar şi fără sentiment, -\nPrin asta eşti celebră-n Orient,\nO, ţară tristă, plină de humor...|614
Vasile Alecsandri|Bărăganul|Pe cea câmpie lungă a cărei tristă zare\nSub cer, în fund, departe, misterios dispare,\nNici casă, nici pădure, nici râu răcoritor,\nNimic nu-nveseleşte pe bietul călător.\nPustietatea goală sub arşiţa de soare\nÎn patru părţi a lumei se-ntinde-ngrozitoare,\nCu iarba-i mohorâtă, cu negrul ei pământ,\nCu-a sale mari vârtejuri de colb ce zboară-n vânt\nDe mii de ani în sânu-i dormind, zace ascunsă\nSingurătatea mută, sterilă, nepătrunsă,\nCe-adoarme-n focul verii l-al grierilor hor\nŞi iarna se deşteaptă sub crivăţ în fior.\nAcolo floarea naşte şi moare-n primavară,\nAcolo piere umbra în zilele de vară,\nŞi toamna-i fără roadă, ş-a iernii vijelii\nCutrieră cu zgomot pustiele câmpii.\nPe cea savană-ntinsă şi cu sălbatic nume,\nLung ocean de iarbă necunoscut în lume,\nO cumpănă se-nalţă aproape de un puţ,\nŞi-n orizon se-ndoaie ca gâtul unui struţ.\nUn car cu bivoli negri a stat lângă fântână.\nVro doi români în soare ş-o sprintenă română\nÎncungiură ceaunul ce ferbe fumegos\nPe foc, şi mai departe un câne roade-un os.\nPe car un copilandru priveşte-n departare...\nZadarnic ochii-i zboară din zare-n altă zare!\nNici casă, nici pădure, nici râu răcoritor,\nNimic nu se arată pe câmpul de mohor!\nDin vreme-n vreme numai, lungi şiruri de cocoare\nSub bolta albăstrie zbor tainic călătoare,\nŞi vulturi mari, prădalnici, cu gheare înarmaţi,\nS-adună, lăsând puii pe vârfuri de Carpaţi.\nAh! dulce, glorioasă şi mult strălucitoare\nVa fi ziua de viaţă, când, pe sub mândrul soare,\nTrecând în răpegiune, un zmeu cu-aripi de foc\nGoni-va trista moarte ce zace-n acest loc!\nMult vesel va fi câmpul când vecinica-i tăcere\nVa dispărea deodată la glasul de-nviere\nCe scoate zmeul falnic din gura lui de fer,\nVestind noua răpire a focului din cer!|1991
Alexandru Macedonski|Rondelul muzmeiei|În jinrikişă uşurică\nMuzmeia mică e purtată. --\nFrumoasă ca o păpuşică,\nÎn kimono e îmbrăcată.\n\nPe când zăduful de-aur pică, --\nSpre ceainăria depărtată,\nÎn jinrikişă uşurică\nMuzmeia mică e purtată.\n\nDe-al soartei greu a fost cruţată.\nSimţiri, nici gânduri n-o ridică.\nAtât e: o păpuşă mică,\nDe tineri nostimi aşteptată,\nÎn jinrikişa uşurică.|157
Nicolae Labiş|Oda scrisă de poet|Tu eşti unicul, pentru că eşti în cei buni,\nDacă voi fi înălţat pe Alpii bucuriei\nSau pe crucea durerii, ştiu, nu voi striga:\nO, Doamne, pentru ce m-ai părăsit?|3716
Ilarie Voronca|Leagănul de zăpadă|Iarnă, tu, soră invizibilă\nCând şoimul arată drumul viitor al vânătorului,\nŞi buchetele strânse de pe câmp izbucnesc prin lacrimă,\nMă voi prinde şi eu de roţile carului tău triumfal.\n\nPleoape, pleoape de scrum peste fotoliile de stejar,\nŞi tu noapte care ne amesteci obrajii în paharele somnului\nCă dimineaţa nu ne mai recunosc oglinzile\nPaloarea se urcă în sânge cu porumbeii aducătorii de veşti\n\nTresare timpurie de drumuri în zăpadă.\nNe-au vizitat salcâmii prin amintirea aceasta\nCum parfumurile sunt fantomele florilor,\nCum o muzică apare numai la un miez de noapte al auzului.\n\nAnotimp aruncat cu hoiturile peste zidurile oraşului,\nUnelte putrezind între frunze o dată cu vorbele noastre.|776
Nichita Stănescu|Atunci - romanță|Era adânc, era tăcut,\npicau pe jos andante\nfoiri de foi, când între noi\nl-am rechemat pe Dante.\n\nEram absurd și spălăcit\nși, lighioană dragă,\nde ghidușari zburau bondari\nzbenguitori, în șagă.\n\nEra o broască lângă lac\nmicuță și țestoasă\nUn stâlp de lemn și telegraf,\nvroia scâncind, acasă…\n\n…Și becul a rămas stingher,\nîn mijlocul luminii…\nTrecu în gând, pe lângă noi,\nFrancesca de Rimini.\n\nCeva micuț de tot și viu\ns-a strâns în carapace,\nNăsucă, ai strâmbat din glas\nși-ai zis că nu îți place.|1349
Dumitru Iacobescu|Spleen|Sunt obosit, deși nu vin din luptă,\nȘi-s trist, o, trist, deși fără motiv,\nCuloarea idealei zări e suptă,\nIar soarele mai greu și mai masiv.\n\nCu vinuri pătimașe în pahar,\nCu opiu și cu flori de lupanar,\nCerc să-mi îmbăt urâtul în zadar.\n\nNici tu, nici tu, frumoasa mea signoră,\nFrumoasa mea - ceasornic rococo\nAl cărui mecanism din oră-n oră\nÎmi cântă-același vechi do, mi, sol, do...\nNici tu, nici tu, frumoasa mea signoră!\n\nNimica sfânt. Nimica bun. Nici o cadență.\nDoar lenevii solare, și atât,\nPlus o grozav de lungă decadență\nȘi-un ștreang - cu care nu te strângi de gât.|2862
Alexandru Macedonski|Naiada|Lui Mity Golfineanu\nNuvelist francez şi redactor la mai multe ziare din Paris.\n\n\nPrintre verdeaţa smălţuită\nDe flori cu vesele culori\nSe scurge apa încreţită\nDe-ai zorilor fiori.\n\nIar lângă ţărmul cu răchite\nRăsare goală până-n brâu,\nCu sânuri albe şi-mpietrite,\nNaiada limpedelui râu.\n\nŞi pe când vântul o sărută\nCu şiretlic de vagabond,\nEa zâmbitoare şi tăcută\nÎşi stoarce părul blond.|139
Nicolae Labiş|Dans|Toamna îmi îneacă sufletul în fum ...\nToamna-mi poartă în suflet roiuri de frunzare.\nDansul trist al toamnei îl dansăm acum,\nTragică beţie, moale legănare ...\nSângeră vioara neagră-ntre oglinzi.\nGândurile-s moarte. Vrerile-s supuse.\nFără nici o şoaptă. Numai să-mi întinzi\nBraţele de aer ale clipei duse.\nOchii mei au cearcăn. Ochii tăi îs puri.\nCâtă deznădejde paşii noştri mână!\nCa un vânt ce smulge frunza din păduri,\nCa un vânt ce-nvârte uşa din ţâţână ...\nMâine dimineaţă o să fim străini,\nVei privi tăcută mâine dimineaţă\nCum prin descărnate tufe, în grădini,\nSe rotesc fuioare veştede de ceaţă ...\nŞi-ai să stai tăcută cum am stat şi eu,\nCând mi-am plâns iubirea destrămată-n toamnă,\nŞi-ai să-asculţi cum cornul vântului mereu\nNourii pe ceruri către zări îndeamnă.\nPe când eu voi trece sub castani roşcaţi,\nCu-mpietrite buze, palid, pe cărare,\nŞi-or să mi se stingă paşii cadenţati -\nÎn nisip, scrâşnită, laşă remuşcare ...|3697
Nichita Stănescu|Cântec .Despărţirea de o vârstă|Totul ar fi trebuit să fie sfere, \ndar n-a fost, n-a fost aşa. \nTotul ar fi trebuit să fie linii, \ndar n-a fost, n-a fost aşa. \nAr fi trebuit să fii un cerc subţire, \ndar n-ai fost, n-ai fost aşa. \nAr fi trebuit să fiu un romb subţire, \ndar n-am fost, n-am fost aşa. \n\nIarbă, pietre, arbori, păsări,\nvoi sunteţi cu totul şi cu totul altceva. \nMă privesc, m-aud, m-adulmec \nşi îmi pare că visez. \n\nTotul ar fi trebuit să fie sfere, \ndar n-a fost, n-a fost aşa.\nTotul ar fi trebuit să fie linii, \ndar n-a fost, n-a fost aşa.|1367
Radu D. Rosetti|Etc...|"În nopțile de iarnă triste\nM-apucă gânduri pesimiste\nȘi-n neputința de-a visa,\nCitesc pentru-a mă consola,\nPușkin,Byron... etcetera.\n\nDar versurile lor amare\nMăresc cumplita-mi disperare\nȘi-mi spun:""Zadarnic vei căta,\nCăci viață noastră e așa:\nDurere, plâns, etcetera.\n\nIar sensul lor mi-arată mie\nO singură filozofie,\nȘi-atunci, nebun ca un Rola,\nMă-mbăt cu vin pentru-a uita,\nIubesc, sărut.. etcetera."|1722
Marin Sorescu|Oră|Ora\nCând lucrurile obosite de-atâta sens .\nAdorm pe el,\nCa sentinelele\nCu bărbia sprijinită\nÎn vârful suliţei.\nPereţi, tavan, cer şi univers,\nNu vă lăsaţi totuşi prea greu\nPe mine,\nŞi eu mă mai ţin într-un gând,\nBa într-un singur cuvânt,\nCare-a şi început să nu mai fie\nLa un capăt.|2619
Radu Gyr|La Drăgășani, odată|Plesnesc de coamă vinurile-n cramă.\nSus, peste vii, oftează Caru-Mare.\nBerbecele pocnește în frigare\nși sfârâie duh iute de pastramă.\n\nÎn butii fierbe noua tămâioasă.\nBoierii, în cerdac, ciocnesc ocale\npentru anii lungi, sau pentru mari opale\ncare tânjesc în ochi de jupânească.\n\nFac scurtă slugile de când tot toarnă.\nMujdeiul țipă-n strachini smălțuite\nși de prin beciuri vin mereu ispite:\namare vedre doldora de coarnă.\n\nÎn chiot aprig tropăie botforii.\nLuna-aromește-n vii a piersici coapte\nși, peste deal, înaltul drum-de-lapte\na nuci bătrâni miroase și-a podgorii.\n\nMăi, cine vine cheful să ni-l strice?\nBoierule, prăpăd și jărăgai e.\nLa Balș, conacul arde, turcii taie,\nscurtând argații până la burice...\n\nBoierii sar. Din pivniți ies vinarii.\nSe-ncruntă căminaru-n jur: Ptiu, drace!\nSă bem ce mai rămase prin bărdace\nși-om merge să dăm piept cu ișlicarii.\n\nȘi-n vreme ce boierii peste praguri\ndau buzna-afar' cu pumnii pe mânere,\nluceferii împlântă-n piept junghere\npândarilor urcați în prepeleaguri.|3923
Anton Pann|Un nebun făgăduiește și-nțeleptul se-amăgește|Într-o zi, Nastratin Hogea, ceartă c-un vecin având,\nFuse tras la judecată, pentru dânsul jalbă dând;\nNastratin plecând să meargă spre a se înfăţişa,\nBăgă-n sân un pietroi mare şi se-nfăţişă aşa;\nCând pârâtorul de dânsul spunea câte îi plăcea,\nNastratin pe taină sânul îşi arăta şi tăcea.\nJudecătorul văzându-l că îşi bătea sânul plin,\nToată dreptatea o dete în partea lui Nastratin;\nDupă ce jeluitorul fu d-aci afară dat,\nZise lui Nastratin Hogea: - Scoate ce mi-ai arătat;\nEl scoţând îndată piatra, o puse cu cinste jos\nŞi se trase la o parte, cu chip prea politicos.\n- Dar ce este asta? zise judecătorul bătrân;\n- Este darul, el răspunse, ce ţi-l arătam în sân.|2756
Marin Sorescu|Anticarul|Cunosc mersul vremii\nDupă cum îmi vând cărţile,\nJocul lor între rafturi\nŞi restul lumii\nE un indiciu sigur.\n\nCând au versurile căutare\nSe întâmplă nunţi,\nPântecul fetelor are nevoie\nSă adoarmă frumos până seara\nDe cântece de leagăn.\n\nDupă ce-l vând pe Homer\nAm o oră de pace,\nCând se întoarce la mine\nTrebuie să rătăcesc zece ani pe mare.\n\nEnciclopediile legate în piele de şoareci\nSe urnesc cel mai greu\nŞi când le văd în stradă\nÎmpinse din spate de câte opt oameni cu pârghii\nÎmi fac semnul crucii\nŞi felicit secolul 18.\n\nDe la Tolstoi şi Dostoievski\nTe poţi aştepta la orice,\nOri să ajungi cineva\nOri să-ţi pierzi slujba.\n\nFire de praf pe toate epocile\nSar să joace\nÎn raza de soare\nMereu anunţată.\n\nAcum toate cărţile\nVin vijelie spre rafturi,\nMi-au spart şi geamurile şi ochelarii,\nAşa ceva nu mi s-a mai întâmplat —\nE noapte, e zi afară?\nIa uitaţi-vă şi dumneavoastră.|2541
Victor Eftimiu|Lui Eminescu|"Tu, ce-n ritmul melancolic al baladei populare\nAi cântat durerea noastră de la munte pân' la mare,\nCântăreț al suferinței, al minunilor trecute\nÎntr-a îngerilor lume liniștit acuma, du-te,\nCăci necazurilor vieții le-ai adus un sfânt prinos:\nStrai de purpură și aur, versul tău armonios...\nÎn zadar ceruși în viață o lumină să se-arate,\nCând slăveai albastra noapte din privirile-adorate.\nDar aum, acum te cheamă, în iubirea lor dintâi,\nVisătoarele copile ce te țin la căpătâi...\nNu simți tu în nopți cu lună cum se-adună pe-ndelete\n\nFeți-frumoși cu păr de aur, zburători cu negre plete,\nCosânzenele, fecioare ce-ți roiesc lângă mormânt?\nNu-ți aduce glas de bucium blânda batere de vânt?\nCa un stol de corbi trecură deznădejdiile grele...\nVin la teiul tău acuma somnoroase păsărele\nSă-și ascundă sub aripă obositul căpușor...\nCa și ele, dormi în pace somnul dulce, somn ușor...\nDormi în pace. Dulci iluzii vor veni să te-mpresoare,\nOr să-ți cânte, de departe, singuratice izvoare.\n\nIar pădurea murmura-va: Numai eu știu să te-ascult,\n""O, rămâi, rămâi la mine...te iubesc atât de mult!""\nTe iubim și noi atâta, drag copil al suferinții!\nNe-ai vrăjit copilăria și bunicii și părinții,\nTot ce e simțire naltă, caldă, suflet românesc,\nAi vibrat până-n zenitul unde aștrii se-ntâlnesc.\nNoapte bună! Noapte bună!...Universul tău de gânduri\nN-a fost scris să-l nimicească învelișul cel de scânduri.\nEl împarte înstelarea-i din hotar până-n hotar,\nPreamărind pe cel ce fuse ""Împărat și proletar""!"|2096
Mihai Eminescu|Azi e zi întâi de mai|Azi e zi întâi de mai,\nAzi e ziua de Armindeni:\nEu te cat, drăguța mea,\nEu te caut pretutindeni.\n\nEu te cer de la izvor,\nDe la codrul cel de brazi,\nDe la vântul ce lovi\nBălsămind al meu obraz.\n\nÎntreb munții cei înalți,\nDe la râuri eu te cer:\nDe-au văzut cumva ascuns\nAl vieții-mi giuvaer.\n\nCu-al tău zâmbet răsfățat\nȘi cu dulcile cusururi,\nTe-am iubit, copil drăguț,\nTe-oi iubi de-acum și pururi.\n\nTe iubesc făr- de-mputări,\nFără urmă de căire —\nDară, vai, nu te găsesc\nNicăire, nicăire.|1085
Nicolae Labiş|Ceara|Crampeie de idei neterminate,\nSi-un zbor de pasari albe si un vis\nSi cantecul sunat pe jumatate\nDespre-un taram ce inca nu-i descris.\nIar linistea, in cadentare fina,\nS-a mladiat smerita peste burg\nSi te topesti si curgi fara pricina,\nFelina ceara, dragoste-n amurg.|1626
Nichita Stănescu|Somnul cu fierăstraie-n el|Somnul cu fierăstraie-n el\ntaie capetele cailor\nşi caii aleargă nechezind cu sânge,\nca nişte mese roşii, fugite pe străzi,\nde la cina cea de taină.\n\nŞi caii aleargă, în aburii roşii\nclătinând umbre. În şăi, fantome.\nFrunze se lipesc de gâturile lor\nsau se prăbuşesc de-a dreptul în ele,\ncum se prăbuşeşte umbra copacului în fântâni.\n\nAduceţi găleţi, aduceţi căni mari de sticlă,\naduceţi căni şi pahare.\nAduceţi căştile vechi rămase din război,\naduceţi-i pe toţi cărora le lipseşte un ochi,\nsau în loc de braţ au un loc liber,\ncare poate fi umplut.\n\nPeste tot sânge de cal decapitat\ncurge în voie, şi\neu cel care-am văzut primul\nacestea\nvă vestesc că am băut din el...|3659
Carmen Sylva|Cântec de clopot|În clopot a limbii bătaie\nVestea că-i la mijloc de zi,\nUn pom de Crăciun în odaie,\nAșa-mi începui eu cărarea,\nÎn pieptul meu tânăr suflarea, \nAșa se urzi.\n\nȘi-i ger pe câmpiile ninse -\nUn înger, deasupra-mi plecat\nPrivindu-mă, mâna mi-o prinse\nStrângându-mi-o în mâinile sale\nȘi rar și cu zâmbet de jale\nVorbi întunecat:\n\n„Prin noapte și crivâț pierdută\nPe lungi și spinoase poteci\nDe-amarul vieții bătută\nUrmează-ți cărările vieții;\nPrin spaime și pânde-ale morții\nSenină să treci!\n\nSă iei veselia cu tine!\nȘi-n cântec de clopote-acum \nPornește, și luptă-te bine!\nSă nu te-nspăimânte cărarea\nȘi-a pururi să-ți fie cântarea\nTovarăș de drum!\n\nȘi-n ziua din urmă, cântarea\nDin clopote tainic venind\nDin cer, să-ți aducă-mpăcarea,\nCa viața ta, inimă toată\nTopită de jale să poată\nS-adoarmă zâmbind!”\n\ntraducere George Coșbuc|284
Nichita Stănescu|Sâmbătă, cu motocicletele|Pe ploaie, cu motocicletele printre movile de flori,\nroșu ud; verde ud; apoi cenușiu.\nCade prin aer o stea cu aripi.\nSingurătatea sparge sticlă până târziu.\n\nUn fel de frig sună-n corole.\nMaci roșii. Un fel de viteză.\nDin picături se nasc planete întruna.\nE a șaptea zi din geneză.\n\nNe odihnim trăind, de oboseala vidului.\nEșapamentele au un tril ridicat.\nPrintre movilele de flori pe o spirală plană\nse dă din aripi neîncetat,\n\ndar nu ne desprindem; alunecăm numai.\nPlouă din ce în ce mai asurzitor.\nMovul se varsă. Verdele se înnegrește.\nNervii sunt pregătiți pentru zbor.|1546
Ion Luca Caragiale|Odă copilului - lui Amor sau Eros|Umbli hoinărind prin lume\nca un orb, la ochi legat,\nŞi de câtă vreme-acuma\npe la mine n-ai mai dat!\nPrăpădeşti tu de pomană\npreţioasele-ţi săgeţi,\nSă te-alegi cu hulă numa\nde l-atâţi ingraţi poeţi...\nTe-am vorbit eu rău vreodată?\nvinovat cu ce ţi-am fost?\nDe mă horopseşti uitării,\ntu, copil frumos şi prost?\nA! de-ai şti cum mângâi încă\nurmele unde-ai rănit!\nCu ce dor mi-aduc aminte\ncât atunci am pătimit!\nVino, crudule, cu pieptul\ngata dezvelit te-aştept;\nNu cu una, dă cu două!\nsăgetează drept în piept!\nŞi pe maică-ta zeiţă,\njur că n-am să te hulesc:\nMai omoară-mă odată,\nsă mai simt că iar trăiesc!|848
Ion Minulescu|Rugă pentru ultima rugă|Dă-mi Doamne, binecuvântarea Ta,\nSă pot intra-n Ierusalim şi eu, cândva,\nCa şi Cristos, călare pe măgar,\nÎn înflorita lună-a lui florar!...\n\nDă-mi bucuria să mă văd trădat\nCa fiul Tău -\nDe Iuda sărutat -\nŞi, ca să-mi pot îndepărta sfiala,\nDă-mi buzele Mariei din Magdala...\n\nCum nu sunt decât scribul cărturar,\nDă-mi, Doamne, spor la minte -\nNu lipsă la cântar...\nIa-mi inima şi-aruncă-mi-o la câini,\nŞi-n locul ei dă-mi patru ochi\nŞi zece mâini...\n\nDă-mi zborul rândunicii peste mări,\nSă-mi ducă scrisul dincolo de zări,\nŞi-n ciocnetul de cupe -\nLa beţie -\nDă-mi darul să schimb vinu-n apă vie.\n\nDă-mi învierea morţilor din mine\nSă-mi pot lega viaţa, prin ea, numai de Tine -\nNu să-mi reneg stăpânul, ca Petre-n sărbători,\nCând va cânta-n ogradă cocoşul de trei ori.\n\nIar dac-o fi să mor şi eu, ucis\nDe cei care n-au înţeles încă ce-am scris,\nDă-mi, Doamne, binecuvântarea Ta,\nSă pot muri, ca şi Cristos, pe Golgota!...|3224
Virgil Carianopol|Oltenia|O fată-naltă, numai veselie,\nCu lanuri mari de grâne şi de foc\nUmblă-mbrăcată-n fote lungi şi iie,\nC-un curcubeu de bete pe mijloc.\n\nMai mare dragul s-o priveşti în toate,\nS-o vezi la horă-n zile de popas\nSau să-i colinzi prin casele-nflorate\nCu miros de gutui şi ananas.\n\nÎşi are şi ea dragostea ei sfântă:\nÎi face Oltul curte zi de zi\nŞi-o mângâie, dar Jiul care-i cântă\nS-ar mânia pe dânsa dac-ar şti!\n\nCu creştetul Parâng, cu ochii stele\nCu păru-n vânt, păduri de mii de ani\nPe piept, în loc de şiruri de mărgele,\nEa poartă dealuri vechi de Drăgăşani.|4333
Adrian Păunescu|Imnul României Mari|Nu ne jucăm cu țara și cu neamul,\nAr fi rușine și ar fi păcat,\nE-al nostru râul și al nostru ramul\nȘi mama nu e de negociat.\n\nDe-ar fi ca lumea într-un foc să piară\nȘi oamenii să i se facă scrum,\nNoi ne-am întoarce din cenușă, țară,\nSă te-nviem pentr-un destin postum,\n\nCă Dunărea și Marea și Carpații,\nCu Olt și Mures, Jiu și Prut și Criș,\nNe sunt surorile și ne sunt frații,\nOricâte ne-ar mai sta de-a curmeziș.\n\nDin Iași, din Timișoara, din Craiova,\nDin Cernăuți, din Cluj, din Chișinău,\nRomânii risipiți oriîncotrova\nAduc la București drapelul tău.\n\n1 Decembrie ni-i idealul,\nCând Clopotul Unirii a legat\nMuntenia, Moldova și Ardealul,\nÎn sensul lor deplin și-adevărat.\n\nAdună cifre, domnule contabil,\nȘi scade cifre, domnule gropar,\nDar țara nu-i ceva negociabil\nȘi jerfa noastră n-a fost în zadar.\n\nPutem muri, cum fiecare moare,\nDar vom visa și vom striga mereu:\nTrăiască veșnic România Mare,\nAșa să ne ajute Dumnezeu.\n\n20 iulie 2004\n\n(De mamă și de foaie verde, 2006)|4486
George Topîrceanu|La întoarcere|Vântul curge spre câmpie\nTransparent şi uniform.\nToate ierburile-nvie,\nToate ţarinile dorm.\n\nIci şi colo se ridică\nCâte-un nour alb de praf...\nStrăjuind şoseaua mică\nStâlpii rari de telegraf\n\n(Tot mai singuri, ceafă-n ceafă,\nSuluri vinete de fum\nLungi ca gâturi de girafă),\nÎnşiraţi pe lângă drum,\n\nSpre oraşul plin de turle\nStau privind c-un aer tâmp...\nŞi deodată-ncep să urle\nCă-i apucă noaptea-n câmp.|2946
Gavril Rotică|Tatei|Acasă, palid şi trudit\nDe câte ori vin peste vară,\nTătucă,-mi spui c-ai auzit\nSă am mireasă-o profesoară\nŞi cu ocoluri de cuvânt\nDin inimă-ţi dezlegi tot dorul\nCe te mai ţine pe pământ:\nO doamnă-având, să-ţi vezi feciorul.\n\nAcelaşi dor e îngropat\nŞi-n fundul unei lăzi deşerte,\nFrumos prosop a mai lăsat\nMămuca, Dumnezeu s-o ierte!\nEram în şcoli, când flori cosea\nCu fir băgat în ac de sora\nŞi, printre flori, un dor prindea:\nUn dar să aibă pentru nora.\n\nAi vrea, tătucă, să mă ştii\nSosind în butcă boierească\nŞi, fluturând din pălării,\nUn sat pe nora să-ţi primească;\nCum n-aţi văzut în hori, la voi,\nUn bobocel de floare albă,\nCrescut departe de nevoi,\nPe vârful unui fir de nalbă...\n\nDar orişicum s-ar nimeri,\nFrumoasa, alba mea mireasă\nEa o străină îţi va fi\nŞi nu-i vedea-n bătrâna casă\nFrumoasă zestre până-n pod,\nPe ladă nouă aşezată,\nŞi-n ziua nunţii, de norod\nMireasa nu mi-a fi jucată.\n\nStrăină bucuria mea\nŢi-a fi, tătucă, ca şi nora,\nNorocu-ntreg ce-a lumina\nDin dragostea amândurora,\nŞi nu-i avea un nepoţel\nPe prispă, vara, ca să-ţi zică\nSă-i prinzi din fugă-un fluturel,\nSă-i dai un pui de rândunică...|612
Marin Sorescu|Grup|Traiau de mult timp impreuna\nSi cam incepusera sa se repete:\nEl era ea,\nSi ea era el,\nEa era ea\nSi el era tot ea,\nEa era, nu era,\nSi el era ele,\nSau cam asa ceva.\n\nDimineata mai ales,\nPana se alegeau bine,\nCare cine mai este,\nDe unde si pana unde,\nDe ce asa si nu altminterea,\nTrecea o groaza de timp,\nTrecea timpul ca pe apa.\n\nVoiau uneori chiar sa se sarute,\nDar isi dadeau seama la un moment dat,\nCa amandoi sunt ea,\nMai usor de repetat.\n\nAtunci incepeau de spaima sa caste,\nUn cascat de lana moale,\nCare se putea si croseta\nIn felul urmator:\nUna casca foarte atent\nSi cealalta tinea ghemul.|2596
Marin Sorescu|Indigo|Noaptea cineva-mi pune pe uşă\nUn indigo imens,\nŞi tot ce gândesc apare, instantaneu,\nŞi pe partea de dinafară a uşii.\n\nDau buzna spre locuinţa mea\nCurioşii din toată lumea,\nÎi aud cum urcă scările.\nCum iau treptele pe tălpi\nŞi le pun înapoi\nLa-ntoarcere.\n\nSunt păsări de toate neamurile,\nCâini păzitori de lună,\nDrumuri de trecere,\nŞi salcâmi bătrâni,\nSuferind de insomnie.\n\nÎşi pun pe nas ochelarii\nŞi mă citese emoţionaţi,\nOri ameninţând cu pumnul,\nFiindcă despre toate eu mi-am format\nO idee exactă.\n\nNumai despre sufletul meu\nNu ştiu nimic,\nSufletul care-mi scapă mereu\nPrintre zile,\nCa o bucată de săpun\nÎn baie.|2601
Ilarie Voronca|Cloroform|În suburbie cinematograf şi bordel. Iată\nGeometria oraşului: logaritm stelar, vals\nPe fire electrice soneria Europei ţipând fals,\nLuntre şi pasăre de azur, viziune descuiată.\n\nDesigur, vreau să fiu lampagiul tău. Pe chei\nSingur te voi aprinde ca un felinar în amurg\nStreşini pentru licoarea cerului, eprubete, curg\nViscolul a întins sârme ghimpate, a lovit chei.\n\nGând încordat ca un muşchi în carnaval,\nStăruie, stăruie, coagulată lumina în cultură,\nCât de frumos câmpul cântă fără partitură\nÎntre pânze cerul a făcut un salt mortal.\n\nDe sus vântul înşurubat. Clovnul: floare de făină vie,\nÎţi spun, catalogul îngerilor lăuntric fard\nRâsul se rupe în două ca un gard\nSe-apropie noaptea: despletire albă, troică în nebunie.|3014
George Coşbuc|Vestitorii primăverii|Dintr-alte țări, de soare pline,\nPe unde-ați fost și voi străine,\nVeniți, dragi păsări, înapoi -\nVeniți cu bine!\nDe frunze și de cântec goi,\nPlâng codrii cei lipsiți de voi.\n\nÎn zarea cea de veci albastră\nNu v-a prins dragostea sihastră\nDe ce-ați lăsat? Nu v-a fost dor\nDe țara voastră?\nN-ați plâns văzând cum trece-n zbor\nSpre miazănoapte nor de nor?\n\nVoi ați cântat cu glas fierbinte\nNaturii calde imnuri sfinte,\nOri doine dragi, când v-ați adus\nDe noi aminte!\nStrăinilor voi nu le-ați spus\nCă doine ca a noastre nu-s?\n\nȘi-acum veniți cu drag în țară!\nVoi revedeți câmpia iară,\nȘi cuiburile voastre-n crâng!\nE vară, vară!\nAș vrea la suflet să vă strâng,\nSă râd de fericit, să plâng!\n\nCu voi vin florile-n câmpie\nȘi nopțile cu poezie\nȘi vânturile line, calde ploi\nȘi veselie.\nVoi toate le luați cu voi\nȘi iar le-aduceți înapoi!|2929
Nichita Stănescu|O iederă să fii|Mi-ar fi plăcut să fii mai bine-o plantă.\nO iederă să fii lângă obrazul meu, sunând,\ncând reci curenţii serii vin în pantă\ndin cerul rezemat pe-un singur gând.\nSă-ţi fi ştiut căldura, lângă coastă,\nde frunză tremurândă şi lucind,\nsă fie-un singur trunchi secunda nostră\npe două ramuri luna sprijinind.\nŞi foşnetul oraşului, mai altul şi mai smuls\nca marea din culoare, jos la diguri,\nsă fi bătut oprind cu un impuls\nstâlpii tăcerii-naintând, nesiguri.\nS-aud cu-o frunză, cu o rădăcină,\nmi-ar fi plăcut, un anotimp sever,\ncând ultimele gheţuri se dezbină\nîn ele însele. Şi nu au loc şi pier.|1494
Ilarie Voronca|O femeie, un fulger|Nu-i numai cântul, lebădă, nu-i glezna\nMelodioasă horbotă în oră\nNu-i lampa preschimbată-n auroră\nLimpede pâine, frântă-n două, bezna.\n\nPoate-i obrazul, liniște, sonore\nPoate un bob de strugure mai lesne-a\nPăstrat amiaza. Și în aburi ieslea\nEzită-n fânul clar, un bot, o proră.\n\nDar poate asemeni pielei unui șarpe\nAici pe pietre va rămâne glasul.\nOare, secate, fluviile nu-s oarbe?\n\nSoarele-atrage ca pe-o creangă pasul\nȘi-apoi, cuvinte, oasele le-absoarbe\nȘi nu știi: cânt e, glezna e sau ceasul.|3039
Lucian Blaga|Nu-mi presimţi?|Nu-mi presimţi tu nebunia când auzi\ncum murmură viaţa-n mine\nca un izvor\nnăvalnic într-o peşteră răsunătoare?\n\nNu-mi presimţi văpaia când în braţe\nîmi tremuri ca un picur\nde roua-îmbrăţişat\nde raze de lumină?\n\nNu-mi presimţi iubirea când privesc\ncu patima-n prăpastia din tine\nşi-ţi zic:\nO, niciodata n-am vazut pe Dumnezeu\nmai mare!?|3360
Veronica Micle|Ca mi-ar zdrobi suspinul ...|CA MI-AR ZDOBI SUSPINUL ...\n\nCa mi-ar zdrobi suspinul si sufletul din mine\nSi ca de lacrimi ochii simti-voi ca se strang\nNu mi-ar pasa nimica, ci tot gandind la tine\nIntreaga mea viata eu as voi sa plang.\n\nDar ma cuprinde groaza cand cuget ca odata\nDe chiar aceste lacrimi ce plang azi urma ta\nImaginea-ti iubita in sufletu-mi pastrata\nDin suflet va fi stearsa si eau te voi uita.|2021
Radu Gyr|Crezul|Puneti-mi lanturi si catuse\nsa sune scrasnetul hain\nsi mii de lacate la use,\neu tot ceea ce-am fost raman.\n\nSurpati asupra-mi munti si ape\nputeti chiar sa ma spanzurati.\nCu grele, negre tarnacoape,\ncredinta nu mi-o sfaramati.\n\nTarati-ma de vreti sub santuri\nsi ingropati-mi trupul stins.\nEu sorb ca Fat-Frumos, din lanturi\nputeri adanci de neinvins.\n\nPuteti sa napustiti tot iadul\nca sa ma franga pana'n miez.\nEu stau in viscole ca bradul\nsi tare, tare ca un crez.\n\n(Inchisoarea Aiud)|1756
Alexandru Vlahuţă|Un suflet larg să mă-nțeleagă ...|-Postum-\n\nUn suflet larg să mă-nțeleagă, \nSă fiu al lui, să fie-al meu, \nL-am căutat o lume-ntreagă, \nȘi-l caut, și-l visez mereu.\n\nTe-oi fi-ntâlnit vreodată-n cale, \nPrieten pururi așteptat, \nSub raza gândurilor tale\nO clipă poate-am lunecat…\n\nO clipă, și în juru-mi iarăși\nPustiu și noapte s-a făcut, \nCă-n loc să fim pe veci tovarăși, \nPe veci să-ți fiu necunoscut!|215
Radu Gyr|Prefaţă la cântece din temniţă|În aprigele mele belciuge,\npiatra mă-nfulecă, fierul mă suge.\nÎn bezne m-afund, zi de zi, şi-n urât,\nîntâi pân-la glezne, apoi pân-la gât.\n\nCurând, o să-mi treacă de gură, de frunte,\nlespedea temniţei, cu gângănii mărunte,\nşi-am să dispar în grozava ei guşă,\nîn mugetul ei subteran şi-n cenuşă...\n\nDar, hămesit, sub lacăte, chei şi zăvoare,\nde tine, sălbatice, viule soare,\ndin carne îmi rup, din dogorâta mea smoală,\naceste cântece în pielea goală,\n\nşi-n tine le-arunc, în năpraznice-amieze,\ns-alerge, să tropăie şi să necheze,\nslobode, aspre, neţesălate deloc,\nca nişte cârlane fugare în stepe de foc...|3987
Nicolae Labiş|Toamna|Câte doruri, câte vise,\nCâte suflete ucise\nS-au pornit să mai petreacă-n\nCrângul galben de mesteacăn!|3729
Nichita Stănescu|Strigaturi|Ce-ai de gând cu tine, fă,\nsubțire și galbină, prună\nmult si platina icoană și datină ?\nVrei sa fii tu rază, tu\ngroasă cum e mugetu\n\nbătrână ca taică-tu\nșchioapă\nroabă\nslabă ?\nCa și geana maică-ti\nca și i dintr-un a fi ?\nCe-ai de gând cu tine, fă,\nmăduvă\nde văduvă ?\nInimă de viperă\nvrei sa fii tu, liberă ?|1573
Nichita Stănescu|Se uita cu ochi negrii...|Se uita cu ochii negri\nsau cu bile se uita,\nsau, cu valurile mării,\npasăre la dumneata\nPe sub zborul dumitale\ncu ochi negri se uita\nprin atâta mult de aer\nși prin încă altceva;\npasăre la dumneata,\ncând zburai fiind în viață\nşi când dânsa te vedea,\npasăre pe dumneata\nși pe încă cineva|1556
Marin Sorescu|Dincolo|Femeia asta\nAre pe cineva în baie.\n\nVorbeşte cu mine,\nMă iubeşte sincer,\nDar cineva se tot foieşte în sufletul ei,\nDincolo de mine.\nÎi citesc în ochi,\nÎn păr,\nÎn linia vieţii din palmă\nCă această casă n-are decât o singură intrare,\nCă-mi ascunde pe cineva în baie.\n\nSau, mă rog, în casa vecină,\nSau într-o altă casă,\nUndeva pe stradă,\nÎntr-alt oraş, sau într-o pădure,\nOri pe fundul mării.\n\nCineva stă ascuns acolo,\nPândindu-mi gândurile,\nAscultând sentimentele mele eterne\nCu ochii pe ceas.|2580
Grigore Alexandrescu|Catârul ce-şi lăuda nobilitatea|Catârul unui pârinte\nCu proastele lui cuvinte\nNobletea îşi lăuda,\nZicând fara încetare\nCa de o virtute mare\nExempluri muma-sa dă,\nCa ea a fost la războaie,\nCa la cutare bătaie\nSingură a biruit,\nŞi ca l-a ei privire,\nOricare om cu simțire\nDe tot ramânea uimit;\nDe aceea se cuvine\nOamenii să i se-nchine,\nDomnul catâr socotea;\nŞi uitând a sa rea stare,\nPărintească naintare\nLa lumina tot scotea.\nDar cum se sfârşi noblețea?\nCînd îi veni bătrânețea.\nLa râsnița el fu pus,\nUnde, prost, în scăpătare,\nDe tatal sau, măgar mare,\nEl aminte şi-a adus.|2980
Vasile Alecsandri|Privighetoarea|"Prinsă din zbor și cîntec, în crîng, privighetoarea,\nI s-a cernit deodată toată zarea.\nDusă din lumea largă și slobodă-n robie,\nSe zbate, zi și noapte, de moarte, -n colivie.\n\nMilos în scris și predici, la chin și suferințe,\nDuhovnicu-i dă zilnic tainul de semințe,\nDar spune, cu țigarea pe buze : "" Nu-nțeleg :\nÎl tot găsesc deoparte, cum i l-am pus, întreg "".\n\nZadarnică, o rază mîngîie prin zăbrele\nAmara nostalgie a tristei filomele.\nSe-avîntă, se rănește și se strînge.\nEl împăcat că-i cîntă, privighetoarea plînge.\n\nHermance, 1963"|4272
Nichita Stănescu|Gând 6|Singurele lucruri reale, singurele lucruri pe care le\nducem cu noi până la urmă sunt propriile noastre\nsentimente, dragostele noastre, patemile noastre,\nurile şi adversităţile noastre. Mă-ntreb: noi, la\ncapătul vieţii noastre, ce-am lăsa în afară?\nBănuiesc că putem lăsa nişte sentimente. Mai\npuţin de ură, întrucâtva de patemi dar... de\ndragoste mai ales.|3559
Nichita Stănescu|Gând 5|De aceea, pentru mine muntele - munte se zice.\nDe aceea, pentru mine iarba - iarbă se spune\nDe aceea, pentru mine izvorul izvorăşte\nDe aceea, pentru mine viaţa se trăieşte.|3558
Adrian Păunescu|Lumină din lumină|Lumină din lumină pănă-n veci,\nLumina în lumină se închină,\nLumina moare, spre a învia,\nCopii-lumină din părinţi-lumină.\n\nPământu-ntreg e-un candelabru sfânt,\nÎntr-o celestă horă de lumină,\nNu stele sunt pe cer, ci lumânări,\nÎn invierea pururea creştină.\n\nŞi combustibilul acestei nopţi\nDe dulce, invincibilă lumină,\nE sângele acelui răstignit\nCe înviază neatins de vină.\n\nLumini hohotitoare, sus, pe culmi,\nÎn peşteră, în casă şi-n ruină,\nLumini în creieri şi în cimitir,\nParadoxală noapte de lumină.\n\nAcum, Biserica lui Dumnzeu\nNici n-are ură, nici nu se dezbină,\nEternitatea pâlpâie în ea,\nBiserica zidită din lumină.\n\nTrudim şi lăcrimăm lumini,\nNicio durere nu ne e străină,\nLumini pe buzele lui Dumnezeu,\nAcum, şi moartea însăşi e lumină.|2332
Carmen Sylva|Cina cea de taină|"Zise Crist: ""O să mă vândă\nUnul dintre voi!"" Şi-amară\nI-a pătruns atunci durerea\nPe-ucenici, şi-L întrebară:\nDoamne, eu?\n\nŞi Ion nestrămutatul,\nVai, şi Petru, plin de spaimă,\nŞi-mprejur din nou cu toţii\nTremurând pe rând îngaimă:\nDoamne, eu?\n\nCe să zic atunci eu, biata,\nEu cu inima mea slabă —\nCând şi cei tari în credinţă,\nCând şi însăşi stânca-ntreabă:\nDoamne, eu?"|2762
Mihai Eminescu|Epigrame|LA UN NOU NĂSCUT\n(Arab)\n\nPlângând tu ai venit pe-acest pământ;\nAmic, ce te-așteptau, te-au salutat zâmbind;\nDar să trăiești astfel, încât când te vei stinge\nSă părăsești zâmbind amicii, ce te-or plânge.\n\nIMITATORII\n(Pfeffel)\n\nȘi prefăcut în lebădă la Leda Zeus pornește;\nAr vrea să fac-asemenea un tânăr, ce iubește.\nAmicul nostru cel posac\n\nSe duce — ca gânsac.\n\nAUTOR ȘI EDITOR\n(Pfeffel)\n\nE.\nDe ce așa de trist, obscur?\nA.\nAh! un nemernic mi-a furat\nPoemul meu neimprimat!\nE. Sărmanul fur!\n\nLEOAICA ȘI SCROAFA\n(Pfeffel)\n\nCa mine-n toată lumea nu-i\nO mamă, care s-aib-atâți copii.\nScroafa se lăuda unei leoaice.\nAi mulți — răspunse asta — unul eu,\n Dar este leu.|1143
Ştefan Octavian Iosif|Robul(baladă)|Mi-e inima'n Moldova,\nÎn țara cea de sus,\nDe mândra mea mireasă\nMi-e dor, mi-e dor nespus.\nSă-mi sprijin fruntea'n palme,\nSă mă gândesc la ea:\nAtâta mângâiere\nAm în robia mea!\n\nMi-e inima'n Moldova,\nÎn țara cea de sus,\nLa dulcea mea domniță\nMi-e gândul veșnic dus…\nEa coase, la fereastră,\nCu borangic și fir\nȘi are ochi albaștri\nCa piatra de safir…\n\nSe tot încurcă firul,\nEa-l tot descurcă iar —\nSe uită dusă'n zare:\nM'așteaptă în zadar!\nAh, dac'aș fi eu slobod\nCa gândul meu pribeag,\nDe-aș fi o rândunică\nSă zbor la ea cu drag!\n\nDar lanțurile's grele,\nÎn temniță e frig —\nDomnița nu m'aude\nCând noaptea'n somn o strig…\nȘi dor mi-e de Moldova,\nDe țara mea de sus:\nDe scumpa mea crăiasă\nMi-e dor nespus, nespus!|1882
Lucian Blaga|Noapte extatică|Adânc subt batrânele\nverzile zodii -\nse trag zăvoarele,\nse-nchid fântânile.\n\nAşeaza-ţi în cruce\ngândul şi mânile.\nStele curgând\nne spală tarânile.|3358
Dimitrie Anghel|Fantome|"Cu pânzele-ntinse, să-şi afle scăpare,\nVin nave grăbite de vânt şi de frig;\nIar albe fantome se-nalţă din mare\nŞi-aleargă de-a lungul înaltului dig.\n\nFluide şi zvelte aleargă şi urlă,\nS-aţie cu grijă intrarea în port,\nIar altele urcă spre farul din turlă,\nSă ceară drept vamă ca plată un mort...\n\n""Lumina s-o stingem, lumina, lumina...\nŞi-o dată sermanul opaiţ apus,\nFunebră veni-va pe ape regina,\nRegina cea neagră..."" şi iată-le sus,\n\nFluide şi zvelte, din treaptă în treaptă,\nSe urcă s-ajungă la steaua de foc;\nDar steaua pe nave lumina-şi îndreaptă,\nŞi navele pasă acum spre noroc.\n\nAproape-s, şi-acuma sirenele sună,\nŞi gata-i să cadă şi ancora grea,\nŞi-atât întuneric, şi-atâta furtună\nRămân biruite de-o singură stea."|453
Tudor Arghezi|Epigraf|Stihuri, zburați acum din mîna mea\nȘi schiopataţi în aerul cu floare,\nCa păsările mici de catifea\nCe-ncep în mai să-nvețe și să zboare.\n\nStihuri, acum, porniți vă scuturați,\nCa frunzele-aurite, pentru moarte.\nPustnicii tineri, triști și delicaţi,\nPăstra-vă-vor într-un sicriu de carte.\n\nStihuri de suflet, dintre spini culese,\nÎndurerate-n spic și-n rădăcini,\nPătrunde-ți, înțelese și neînțelese,\nÎn suflete de prieteni și străini.\n\nȘi semănați, ca noaptea ce vă naște,\nSfiială și-ndoieli unde-ți cădea,\nAcel-ce -știe, însă nu cunoaște,\nVarsă-ntuneric alb cu mîna mea.|4146
Ion Minulescu|Ce faci tu?|Ce faci tu? de-atâta vreme\nN-am mai rătăcit prin crânguri,\nN-a-ncercat să te mai cheme\nDorul ca să fim iar singuri?...\n\nHaide, fii copil cuminte\nN-aştepta să vin la tine\nSă te fac cu rugăminte\nSă pricepi ce este bine.\n\nDe-ai şti tu ce farmec dulce\nE sub teiul singuratic!...\nVino, crângu-o să ne culce\nPe-al lui pat de flori, sălbatic.\n\nŞi-ochii tăi ca doi luceferi\nSă-i lumine ca-n trecut.\nSă te văd cum o să-i aperi,\nDacă-oi vrea să ţi-i sărut.\n\nPe poteca înfundată\nIarba deasă să ne-ascunză\nS-ascultam ca şi-altădată\nFreamatul duios de frunză.\n\nŞi privind cum de povară\nTeiul floarea-ncepe-aţi cerne\nSă-nvăţăm pe din afară\nCântul dragostei eterne.|870
A. E. Baconsky|Transfigurare|Nici gândurile voastre, nici florile nu-mi spun,\nNici negurile toamnei, că sunt ieșit din minte —\nCi numai mie-mi pare mereu că sunt nebun,\nDe vreme ce-mi prind viața și moartea în cuvinte.\n\nArd în lumina zilei de parcă uit că n-am\nDecât un drum prin iarbă, un singur drum și-o poartă\nPrin care voi pătrunde ca luna-ncet prin geam\nSau liniștea din sălcii rotind în Marea Moartă.\n\nMă bucur când mai trece un an și-un anotimp,\nCând prin oglinzi străine îmi rătăcește chipul,\nȘi iar mi-aduce vremea același dor să-mi schimb\nInelul meu cu-al mării ce l-a-ngropat nisipul.\n\nTrăiesc mai mult cu roua câmpiilor, mai mult\nCa pasărea pădurii și poate că mi-e bine:\nVăd ridicată steaua de-al cărei semn ascult,\nVăd risipită ora de plumb din care vine.\n\nDe-acum e dimineața pe cer ca un surâs\nPe fața răvășită. De-acum e aurora …\nStau și-mi gravez în suflet ca-ntr-un mărgean deschis,\nCu litere tăcute, speranța tuturora.|26
Radu Gyr|Balanță|Pe-un talger al zănaticei balanțe\nmă-nalț ca un gigant, pe altul scad,\nbeat de viori și pârjolit în iad,\nmușcând din deznădejde și speranțe.\n\nÎmi spintec prin vârtejuri crunte vad,\nars de-ndoieli sau fript de cutezanțe,\npe trup c-un jind ca niște rupte hanțe,\ncu gheare lungi de parcă-aș vrea să prăd.\n\nAlung un vis, ca pe-un ciumat, din cale,\nși-mi paște iar din palme ca un ied.\nCredința fuge, ca să-mi dea târcoale,\n\nspre ea, turbat ca lupul, mă reped.\nCe pacoste, când luna se prăvale,\nce har de înger că visez și cred!|3834
Octavian Goga|Despărţire|Azi moare-nfiorarea cetăţilor de stele\nŞi înţelesul tainic al cântecelor mele.\nSe rupe tortul galben al razelor de lună,\nMor visurile albe ce-mi tremură pe strună...\nLuceafărul clipirea în negură şi-o frânge,\nLumina lui bolnavă se zbate şi se stânge,\nŞi moare găinuşa în pragul nopţii sure,\nŞi toată mângâierea din zvonul de pădure.\nMor fluturii din zare şi mor toţi trandafirii,\nÎşi curmă înţelesul întreagă vraja firii.\n— Cum se desfac prăpăstii şi-adâncul lor înghite\nStrălucitoarea salbă a multelor ispite.\nComoara-nfăşurându-şi, nădejdea pleacă-n pripă,\nDe drum norocu-şi gată pribeaga lui aripă,\nDin mintea-ntunecată fug grabnic, rânduri-rânduri,\nDucându-şi tot argintul, popoarele de gânduri,\nŞi se-mpleteşte noapte din neguri jucăuşe\nCând sufletul meu calcă pe-a viselor cenuşe.\nDrumeţ cu ochii tulburi se duce fără ţântă,\nAmarul îl încinge şi noaptea-l învestmântă,\nŞi patima-l sugrumă cu braţele-i de fier...\n— Sfârşit, el îngenunche şi zgribură de ger,\nCerşind din îngropata-i hlamidă de văpaie\nSă-i mai trimiţi o rază, domniţa mea bălaie.|1682
Ion Minulescu|Marș funebru|Voi, care le-ați iubit,\nVoi, care le-ați cântat,\nVoi, care le-ați pierdut,\nȘi-ați plâns,\nȘi le-ați uitat...\nȘi totuși le păstrați, ca-ntr-un breloc de-argint,\nȘi astăzi, fără voie, în suflet încurstată,\nIcoana lor,\nIcoana amantelor ce mint -\nCernită-n resemnarea regretelor de-alt'dată;\nVoi, care le-ați pierdut,\nȘi-ați plâns,\nȘi le-ați iertat;\nDe ziua lor,\nCăci mâine e ziua tuturor,\nDin cântecele voastre cu care-alt'dată voi,\nÎmprumutați eternul sclipirilor astrale\nFemeii ce-ntâmplare v-o trimisese-n cale;\nDin cântecele voastre, cu care-alt'dată voi\nÎnsuflețeați nimicul eternului noroi,\nFăceți un rug pe care drept jertfă s-aruncați\nTot ce păstrați în suflet, ca-ntr-un breloc de-argint,\nȘi-n cinstea lor,\nÎn cinstea amantelor ce mint -\nDați foc minciunii-n care-alt'dată vă-ncredeați,\nToți care le-ați iubit,\nToți care le-ați cântat,\nToți care le-ați pierdut,\nȘi-ați plâns,\nȘi le-ați iertat!...|3163
Cincinat Pavelescu|Anului nou|În ciocnet de cupe și-n șoapte,\nCe vesel răsună-n urechi,\nDegrabă intra-vei în noapte,\nÎn ciocnet de cupe și-n șoapte,\nO, anule vechi!\n\nȘi moartea cu neagra-i aripă\nTe-o lua, să te-nșire la rând;\nO clipă, mai ai doar o clipă,\nȘi moartea cu neagra-i aripă\nVa bate curând!\n\nTovarășul tău o să-nvie\nÎndată al clipei ecou,\nLa viață chemând o vecie...\nȘi anul cel vechi o să-nvie\nÎn anul cel nou!\n\nȘi-aceleași nădejdi ne-mplinite\nDin umbră pândi-vor la fel,\nCu patimi, chemări și ispite,\nȘi aceleași nădăjdi ne-mplinite\nVeni-vor cu el.\n\nVor crește din nou trandafirii,\nAlți nuferi pe lac vom zări,\nSpre lauda veșnic-a firii\nVor crește din nou trandafirii\nȘi iar vor muri!\n\nȘi inima noastră sărmană,\nHrănită cu chin și amar,\nȘi-ntreagă un țipăt și-o rană,\nO, inima noastră sărmană\nVa bate mai rar!\n\nDar tot vom râvni cu durere,\nO viață mai lungă, chiar rea,\nȘi-n rugă fierbinte-o vom cere,\nDar tot vom râvni cu durere\nCa anul să stea.\n\nȘi treacă toți anii ce-mi pasă?\nÎn azi tot pe ieri îl găsești,\nNu frica de moarte m-apasă,\nȘi treacă toți anii ce-mi pasă,\nCând tu mă iubești?|303
Nichita Stănescu|Frunzişuri|Se-apropie aniversarea frunzelor lovite de ploaie.\nAmintirea întâmplărilor mele\nvine din viitor, nu din trecut.\nDeci spun: se vor dărâma mari frânghii de ploaie\nprin aerul umed care ne-a-nfăşurat\nînserările.\n\nInimă, inimă, planetă misterioasă,\nsuflete, suflete, aer prin care se-apropie\nimaginile tale tandre, puţin fluturate\nde respiraţia mea.\n\nSe-apropie aniversarea frunzelor lovite de ploaie,\naniversarea pietrelor de căldărăm în care\npotcoava lunii va izbi, când voi trece ridicat în să\naniversarea bicicletelor rezemate de zid, aniversarea\nnumerelor de licean purtate la mânecă,\naniversarea tuturor vorbelor care\nţin în dinţii literelor\ndorinţele, dragostea...\n\nInimă, inimă, planetă misterioasă\npe care mi-ar fi plăcut să trăiesc şi să mor.|3549
Alecu Donici|Câinele lătrând|— Am, am instinct de câine:\nSă latru până mâine;\nVroi să răspund menirii de câine credincios.\nCei buni pe lângă mine pot trece-n bună pace,\nIar cei răi să se teamă! Eu am cu ei a face,\nLa ei dau furios,\nAm, am, am drit de câine\nSă-i latru până mâine.\nAşa bătea-ntr-o noapte în târg la negustor\nUn câine păzitor.\n— Mă mir — îi zise oaia tot de la acea casă —\nCum nu urăşti lătrând,\nCând lumii nici nu-i pasă\nDe-un câine hămăind\nŞi cum poţi tu alege\nPe răi din acei buni?\n— Pot, câinele răspunse, eu am instinct, am lege\nDe-a nu spune minciuni.\nVezi ist trecător simplu ce merge cu pas mare,\nStatornic, aşezat;\nEl este bun, îşi cată de drum cu nepăsare\nŞi trece nelătrat.\nDar iată, un rău vine; vezi-l cum tot pândeşte,\nSe trage-ncetişor,\nÎn gându-i furtişaguri, prădări închipuieşte,\nE gata de-orice crimă, e gata de omor.\nO! am să-l latru tare,\nAm să-l veghesc la lume spre pildă, spre-nfruntare,\nŞi în ograda noastră un pas\nNu am să-l las!\nÎmi azvârle o pâine,\nVrea să mă-ademenească pornit de cuget rău:\nÎi dispreţuiesc harul, am, am să bat mereu.\nAtunci stăpânul casei a alergat la câine,\nDe care avu noroc,\nCăci răul era gata să-l prade dându-i foc;\nEl netezi dulăul şi-i zise: ”Ar fi bine\nLa-ndatoriri în parte să fim noi toţi ca tine.„|51
Emil Botta|Fachir|Am inlemnit\nla vederea cucului,\nun cuc de pripas \nla casele noastre.\nCe mai cuc sărac,\ni-am văzut și fața \nslăbită, sleită.\nEu jonglerii,\neu cu clovnerii\nîncerc să-l încânt\ncu vânt, cucu vânt,\nsă-l distrez cu nimic\npe Fluieră Vânt.\nFrig în ochi îi arunc,\ndin ulcioare de cucută \nîi dau să bea,\nulcioare de foc îi intind,\npe pat cu cuie îl culc,\nfac din cuc fachir,\nlopeți de pământ\narunc peste el\nși stele fumegânde,\nși focuri crescânde ...\neu cu clovnerii,\neu cu jonglerii.|576
Nichita Stănescu|Construcție|Eu sunt un mare Dom care dorm.\nEu sunt o mare stea care A.\nDegeaba curgeți voi, le-am spus\ncelor care curgeau,\nDegeaba ați fost, le-am spus celor\ncare erau.\n\nNu există un viitor al trecutului.\nNu se poate spune ce ar fi fost\ndacă ar fi fost.\nSingurul lucru din viitor\nnu există încă.\n\nȘi tot n-am să fiu iubit\npentru că lașitatea\neste zidul cel falnic și de granit.\n\n- Dar tu, dar tu ce faci?\nzise Îngerul...\n- Ce să fac,\ntrec!...|3521
Mihai Eminescu|Rugăciune|Crăiasă alegându-te\nÎngenunchem rugându-te,\nÎnalţă-ne, ne mântuie\nDin valul ce ne bântuie;\nFii scut de întărire\nŞi zid de mântuire,\nPrivirea-ţi adorată\nAsupra-ne coboară,\nO, Maică prea curată\nŞi pururea fecioară,\nMarie!\n\nNoi, cei din mila sfântului\nUmbră facem pământului,\nRugămu-ne—ndurărilor,\nLuceafărului mărilor;\nAscultă-a noastre plângeri,\nRegină peste îngeri,\nDin neguri te arată,\nLumină dulce clară,\nO, Maică prea curată\nŞi pururea fecioară,\nMarie!|1209
Nichita Stănescu|Animal sideral|Clanul sufletelor inghesuite\nsi murind de frig, sus\nin zoosfera, \nciuruite de raze si strabatute\nde meteoriti, \nnu ma lasa, eh, \ndin pricina istoriei, sa ma uit\nla stele!\n\nAm sa plec in Antile\nsi-am sa va cumpar de-acolo\nananasi, libertate, \ntrestie de zahar\nsi soareci, - le-am promis\n\nDu-te domnule!, - mi-au zis, \nsi cauta sa te intorci cu viata, \nmi-au zis, \nsi cauta sa nu te ratacesti\nin madularele\ncifrei 1\n\nNu ma grabesc sa ma supar.\nEu sunt o stea.\nNoada zeului ma preseaza\nde spinarea ducipalului.|1329
Alecu Donici|Jderul şi cacomul|— Da' bună ziua, nene! Îmi pare curios\nCa să te văz astăzi în piele şi voios;\nIeri am privit, eu singur, ciudata vânătoare\nDupă cacomi: trei oameni din ochi te urmăreau\nŞi te-ndreptau mereu\nSpre mlaştina cea mare;\nApoi am văzut încă, cum toţi la ea au stat\nŞi te-au înconjurat.\nAtunci... şi eu, vezi bine,\nTemându-mă de mine,\nÎn scorbur-am intrat\nŞi nu ştiu ce s-a mai urmat.\nIan spune-mi, drag vecine,\nCum ai scăpat din lăbi de om? —\nÎntrebă jderul pe cacom.\n— Cum am scăpat? răspunse cacomul moderat,\nCurat ca prin minune,\nDar trebuie a-ţi spune\nUn lucru vederat:\nCă omul din natură are\nPlecări destul de bune.\nTu ai văzut cu ochii cum m-au înconjurat\nLa mlaştina cea mare\nŞi ştii că eu mai bine mă dau prins\nDecât să fiu de glod atins.\nEi bine!\nVăz că-un om s-apropie de mine,\nÎmi pune pe cap mâna şi zice la ceilalţi:\n”Emblema curăţiei, el trebui să trăiască\nCa în integritate pe om să pilduiască!\nAideţi mai bine, fraţi,\nSă prindem pe murdari,\nPe jderi, pe vulpi, pe angării mai mari.\nCe port virtuţi pe gură,\nDar dau prin glod şi fură”.|74
Alexandru Philippide|Fosile-n roca timpului|Fosile-n roca timpului păstrate,\nO, gânduri în durată încrustate,\nMișcări în aer împietrite,\nRămase-n ațipite ere,\nCe raze încă nedescoperite\nVă vor trezi, eterne efemere?\nMașini, ciudate azi, banale mâne,\nVor strânge clipe-n haznale\nÎn care viu trecutul va rămâne\nca-n cele mai fidele din anale,\nȘi poate că unelte mai profunde\nVor scormoni cu agere antene\nPrin straturi de durată, până unde\nVor da de miezul veșnicei Atene.\nVom auzi atunci (vedea-vom, poate?)\nPe Diotima de la Mantinea,\nFemeia înțeleaptă întru toate,\nCea de la care-a învățat Socrate\nCum să descopere-n frumos ideea.\n\nVom înteți cu zelul prisosinții\nAceastă veche dragoste a minții,\nDorindu-ne să mai putem petrece\nCu harurile rădăcinii grece,\nPână la vremea de apoi,\nCând vreo civilizație mai tare\nNe va azvârli, astral gunoi,\nÎn ultima, statornica uitare.|2709
Nichita Stănescu|Acela|El a venit şi mi-a spus:\nviaţa\neste o absenţă\nîntre două inexistenţe.\n\nEu m-am uitat la el lung,\ni-am surâs\npână când\nam izbucnit în plâns.|1300
Nichita Stănescu|N-ai să vii|"N-ai să vii şi n-ai să morţi\nN-ai să şapte între sorţi\nN-ai să iarnă, primăvară\nN-ai să doamnă, domnişoară.\n\nPe fundalul cel albastru\ndin al ochiului meu vast\nmeteor ai fost şi astru\nşi încest ai fost, prea cast.\n\nUite-aşa rămânem orbi\nsurzi şi ciungi de un cuvânt.\nSoarbe-mă de poţi să sorbi\n""S"" e rece azi din sunt."|3597
Vladimir Streinu|Gravitație|Această toamnă, dintre vechi odoare,\nLuceferii i-a scuturat gălbui,\nCăzând drept stele vii, în mări, de mare,\nIar în grădina omului - gutui.\n\nCopacii toți din creștere abdică\nȘi zbor în laț de păsări prinse sunt.\nO, nici un plop împotrivind ce pică,\nLiber-arbitrul să-și proclame-n vânt.\n\nPădurile se surpă-ntregi cerute\nȘi însumi cad din cumpeni ca un rest,\nMă-nchin cu toate frunzele căzute\nȘi ploile pământului acest.\n\nCu salcia pletoasă, rădăcini\nSucesc ascuns printre șopârle, pentru\nA da răspuns acelor origini\nDin tainicul și arzătorul Centru.|4344
Adrian Păunescu|Cerere|Asist întâmplător\nla spectacolul prostiei lumii\nși parcă aș vrea să-mi iau abonament.|2200
Iulia Haşdeu|Je n'ose|je veux te dire une chose\nsi tu pouvais m'ecouter !\ntu m'ecoutes ... mais je n'ose\nnon, je n'ose te parler.\nje te sais bonne et tres douce :\nmais je te crains malgre moi.\nl'oiseau tremble dans la mousse\net je tremble devant toi.\n\nj'ai bien des choses a dire\nmais je ne peux pas, j'ai peur ...\nje te vois deja sourire\net ton sourire est moqueur.\nta bouche est comme une rose ...\ntu vas te railler de moi\nje suis si gauche et je n'ose\nlever les yeux devant toi !\n\nton port est un port de reine\nton regard est imposant\nalors, tu comprends sans peine\npourquoi je t'admire tant\nje te voudrais souveraine\net moi je serais ton roi\nmeme etant sur de ta haine\nj'aimerais mourir pour toi\n\nje suis bete, c'est possible\npourtant, je sais bien aimer\nmon cœur n'est pas insensible\nmais je ne puis m'exprimer\nah ! si je savais te dire\nl'amour que je sens pour toi\nnon, tu ne voudrais plus rire\net tu n'aimerais que moi.|912
Ion Minulescu|Trei lacrimi reci de călătoare|Şi-ai să mă uiţi -\nCă prea departe\nŞi prea pentru mult timp porneşti!\nŞi-am să te uit -\nCă şi uitarea e scrisă-n legile-omeneşti.\n\nCu ochii urmări-vei ţărmul, topindu-se ca noru-n zare,\nŞi ochii-ţi lăcrima-vor poate\nTrei lacrimi reci de călătoare ;\nIar eu pe ţărm\nMâhnit privi-voi vaporu-n repedele-i mers,\nŞi-nţelegând că mi-eşti pierdută,\nTe-oi plânge-n ritmul unui vers.\n\nŞi versul meu\nL-o duce poate vreun cântăreţ până la tine,\nIar tu -\nCântându-l ca şi dânsul,\nPlângându-l, poate, ca şi mine -\nTe vei gândi la adorata în cinstea căreia fu scris,\nŞi-uitând că m-ai uitat,\nVei smulge din cadrul palidului vis\nÎntunecatu-mi chip,\nCa-n ziua când te-afunda vaporu-n zare\nŞi când din ochi lăsai să-ţi pice\nTrei lacrimi reci de călătoare!|3235
Ion Minulescu|De vorbă cu iarna|M-am întâlnit cu Iarna la Predeal...\nEra-mbrăcată ca şi-acum un an,\nCu aceeaşi albă rochie de bal,\nPăstrată vara sus, pe Caraiman...\n\nCălătoream spre ţara unde cresc\nSmochine, portocale şi lămâi...\nEram într-un compartiment de clasa I,\nCu geamul mat, pietrificat de ger,\nŞi canapeaua roşie de pluş,\nSub care fredona-n calorifer,\nSensibil ca o coardă sub arcuş,\nUn vag susur de samovar rusesc...\n\nŞi-am coborât în gară, pe peron,\nSă schimb cu Iarna câteva cuvinte...\nVenea din Nord,\nVenea din Rosmersholm -\nDin patria lui Ibsen şi Björnson,\nDe-acolo unde,-n loc de soare\nŞi căldură,\nÎnfriguraţii cer... Literatură...\nŞi m-a convins c-acolo-i mult mai bine\nDecât în ţara unde cresc smochine,\nCurmale, portocale şi lămâi,\nŞi din compartimentul meu de clasa I\nM-am coborât ca un copil cuminte\nŞi m-am întors cu Iarna-n Bucureşti...\n\nO! Tu, sfătuitoarea mea de azi-nainte,\nCe mare eşti,\nCe bună eşti,\nCe caldă eşti!...|3146
Tudor Arghezi|Zăpada|Fulg limpede şi pur, \nTe-aştept să te scobori, \nPetala de pe flori\nSădite în azur.\n\nAzurul se încheagă\nSă facă iernii salbă.\nE-o trudă-n bolta-ntreagă\nSă-ţi facă fiinţa albă.\n\nDar ajungând la noi, \nCu steaua şi cu luna, \nTu treci întotdeauna\nŞi laşi în lut noroi.|1988
Radu Gyr|Rondelul dragostei|În tot adâncul meu te-aprind,\nca fundul mărilor mărgeanul.\nOricât mă bate uraganul,\nmai mult în alge te cuprind.\n\nSau fulger beat ca bărăganul,\nde roadă-naltă strălucind.\nÎn tot adâncul meu te-aprind,\nca fundul mărilor mărgeanul.\n\nCa stepa sunt și ca oceanul,\ncând greu de aur și argint,\ncând tăinuindu-și talismanul...\nCa fundul mărilor mărgeanul,\nîn tot adâncul meu te-aprind.|4004
Leonid Dimov|Destin cu peşti|S-adună timp în stive după uşe\nDe cupe gri în care-a fost cenuşe\nŞi bat mereu mai galben, mai piezişe\nAmiezile pe mantii de gheişe.\nAtârnă-n şiruri puse la uscare\nRechinii violeţi pudraţi cu sare\nŞi-n catedrala lor, printre etaje,\nFoiesc pescari de plută ca pe plaje.\nSuim şi noi în pas pe pasarele\nSă punem peşti în şiruri paralele\nAtât de lungi că nu ne-ajunge-o viaţă\nSă mai ieşim în prag de dimineaţă.\nCând ne-au şoptit un ultim bun-rămas\nAleile şi plopii într-un glas\nLe-am spus despre cobolzii şi dragonii\nCe ne-aşteptau pe cheiuri prin Japonii,\nLe-am arătat iguane prin agave\nLa sud cum ne doreau în ţări batave,\nLe-am amintit de marile pisice\nCe ne vânau de mult prin Mozambice,\nDe urşii albi, de pescăruşii-n stoluri\nCe pentru noi întârziau la poluri.\nAm comandat corăbii somnolente\nSpre insuli de coral, spre continente\nCu tumule, cu gheizeri, cu girafe\nŞi crapi imenşi uscaţi în cenotafe.\n\nAcum, în largi costume colorate,\nPortocalii, cu mâneci cadrilate\nSuim şi noi, atenţi, pe pasarele,\nSă punem peşti în şiruri paralele.|939
Radu Gyr|Manuale de geografie|Am fi urcat cu ochii ore\npe Obi, Nil şi Amazon...\nIubeam în Cuba şi Azore,\npuneam la pol un fanion.\n\nNicicând aici, mereu acolo,\nspre-un cer din sud fosforescent,\ncu Magellan şi Marco Polo\nne dezlipeam de continent.\n\nPlecam cu — Amerigo Vespucci\nsau către Lhassa şi Baikal.\nFoi de trifoi cu semnul crucii\nse răstigneau în manual.\n\nIar între Borneo şi China,\nascunsă tainic printre foi,\no buclă blondă ca lumina\ncălătorea în vis cu noi...\n\nDe mult v-am strâns de sub pupitre,\ncărţi dragi şi cârlionţi bălai,\ndar ne-aţi lăsat în piept elitre\nşi-un zbor din Java-n Paraguay.\n\nNu ştim de-aţi ars în fundul sobii\nori v-am vândut la anticari,\ndar când şi când, pe Nil şi Obi\nplecăm cu inimi de şcolari.|1786
Marin Sorescu|Aud|Aud cum se-nvârte pământul,\nDisting cele două rotaţii,\nAmândouă-mi răsucesc cântul\nRespiraţiei grele prin spaţii.\n\nClipele-şi arată petale suave;\nConectat la universal\nSângele-mi saltă la suprafaţă epave\nVechi şi le izbeşte de mal.\n\nOri vâsleam pe-o mare de piatră?\nAmeţeala cerului îmi face bine!\nCâte-o lumină ciudată mă latră\nCa un fir cotrobăindu-mi prin vine.\n\nEsenţele s-au scurs pe furiş în vise,\nToate lucrurile sunt aparente,\nStrăbat o infinitate de uşi deschise\nÎnfiat de lumi transparente.|2549
Adrian Păunescu|Agresiva amintire|"Străbat aceleaşi drumuri, dar astăzi fără tine,\nÎntr-un amestec straniu de bine şi ruşine,\nAş vrea să plec departe, ca dorul să se aline,\nDar amintirea este mai tare decât mine.\n\nŞi nu-nţeleg cum poate această libertate,\nSă-mi fie confiscată, să-mi fie luate toate,\nDe stau cu ochii-n lacrimi şi genele lăsate\nŞi numai amintirea pe crucea ei mă bate.\n\nPrezentul nu există, venirea lui mă doare,\nNu ştiu nici viitorul, dorit de fiecare,\nEu în halucinante oglinzi retrovizoare\nPuterea amintirii o simt, dominatoare.\n\nE viforul în toate, ferestrele-mi îngheaţă,\nDe-atâta amintire, nu mai există viaţă.\n\nAdrian Păunescu\n(""Liber să sufăr"", 2003)"|4388
Adrian Păunescu|Scumpiri|Costă din ce în ce mai mult\nhârtia de scris. Desenez litere din ce în ce mai mici,\nîn curând, mă voi rezuma la un punct.|4588
Adrian Păunescu|Liniștită plută|Ce faci și ce mai faci și ce se-ntîmplă\nCu tine, cea de gura mea născută?\nÎn dragoste ești liniștita plută\nCe cară-n cer a mea arzîndă tîmplă.\n\nTu rîzi și plîngi și rîzi de-mpreunare\nȘi nu sunt eu cu tine ci e luna\nȘi totuși vor dura întotdeauna\nAceste regăsiri atît de rare.\n\nDesigur, tu mă știi și ca osîndă\nȘi ca eliberare; și de-aceea\nTe văd și eu, fiind nu doar femeia\nCi și o fiară dulce-tremurîndă.\n\nÎngenuncheați sub lume, împreună,\nCa două cruci sudate de furtună.\n\n(Repetabila povară, 1974)|4512
Dimitrie Anghel|Elegie|În cursul vieţii mele-atât de triste\nAm scris atâtea cronice rimate,\nCe dorm acum pierdute prin reviste —\nŞi tot nu-s încă o celebritate.\n\nAm scris la „Convorbirile” Junimii\nCu Petre Carp şi Maiorescu Tit—\nDar m-au uitat aşa curând sublimii\nŞi nici la jubileu nu m-au poftit.\n\nContemporan mi-era-n „Contemporanul”\nV. Gh. Mortzun cu-a lui poeme-n proză,-\nEl e ministru azi, iar eu, sărmanul,\nAştept zădarnic o metamorfoză.\n\nAm scris apoi la „Viaţa” lui Vlăhuţă...\nDar „Viaţa” a murit, că n-avea zile\nŞi am rămas şi-acolo de căruţă —\nNu-nvie „Viaţa”, e-n zadar, copile!\n\nAm publicat în „Pagini literare”\nCu-Artur Stavri, Gorun şi alţi eroi —\nDar unde-s azi?... O vremuri funerare!\nStavri e deputat de Dorohoi!\n\nAzi scriu c-o mână la „Sămănătorul”,\nCu alta la „Viaţa Românească” —\nDar orişice-mi rezervă viitorul,\nOricum aceste două să trăiască!\n\nLa „Convorbirile” lui Mişu însă\nDe-ar fi s-ajung cândva, ori la „Arhiva”,\nSă ştiţi atunci că steaua mea e stinsă:\nPuteţi, o critici, să-mi mâncaţi coliva!|2829
Victor Eftimiu|Nu le-asculta|Sunt drumuri albe, luminate,\nŞi verzi coline-n calea ta,\nTe cheamă vii înciorchinate,\nFântâni de-azur ... Nu le-asculta !\n\nPe drumul drept, mergi înainte —\nAruncă-ţi umbra-n asfinţit ;\nSub paşi ai lespezi de morminte,\nColea un templu mistuit.\n\nNu te opri ! Nu vezi ghirlanda\nDe trandafiri şerpuitori?\nTrecutul şi-a primit ofranda\nŞi pe ruine cântă flori ...\n\nSpre piscul îndrumării tale\nTe du, ferit de amăgiri ;\nDe ţi s-a pus amurgu-n cale\nSfâşie-i pânzele subţiri.\n\nSe lasă noaptea grea, de piatră ...\nUn codru creşte. Nou decor.\nS-aud hienele cum latră :\nNu le-asculta sinistrul cor!\n\nSe-aprinde ochiul de balaur\nŞi lupi ţâşnesc — nu te uita ;\nAşteaptă ! Zorile de aur\nÎncununa-vor fruntea ta !|2102
A. E. Baconsky|Cântecul cavalerului|Am tăiat cu spada noaptea-ntreagă\npână când în locul zorilor au venit corbii,\ncorbii erau heralzii absurdelor mele victorii\nrisipindu-mi numele urbi et orbi.\n\nSpada mi s-a întors înapoi în trecut,\na chemat-o arhanghelul Menumorut,\nbraţul îmi cade, capul mi-e greu,\ndar numărul morţilor creşte mereu.\n\nCreşte şi luna cu cele trei vipere galbene,\nochii se tulbură încet şi apun -\ncreşte numărul morţilor, creşte întruna -\nvoi muri printre hoituri bătrân şi nebun.|2652
Nichita Stănescu|Să vezi rîul...|1\n\n(Se dedică Cătălinei)\n\nSă vezi rîul lunecînd pe rîuri\niar lumina pe lumine\nOh, ce lacrime senine\ncîte ape peste ape.\nSă vezi cerul traversînd\nnumai ceruri înstelate\nO, ce moarte în curînd\nfi-va-vor departe\nŞi să-l vezi pe omul tristul\ncum îşi înconjoară bustul\nsă vezi limba cea secată\nşi mai cuminţeşte gustul\nTotul aleargă pe totul\ndoar nimica stăpînind\ncu o gură mare lată\nsurîzînd.|3647
Tudor Arghezi|Melancolie|Am luat ceasul de-ntâlnire\nCând se tulbură-n fund lacul\nŞi-n perdeaua lui subţire\nÎşi petrece steaua acul.\n\nCâtă vreme n-a venit\nM-am uitat cu dor în zare.\nOrele şi-au împletit\nFirul lor cu firul mare.\n\nŞi acum c-o văd venind\nPe potecă solitară,\nDe departe, simt un jind\nŞi-as voi să mi se pară.|4177
Emil Botta|Medalion|Păcatele mele! Pe fruntea ta, \nla tâmpla ta, \nca delicatele, nervurele frunzei,\nscris era\nsfârșitul meu:\nm-am spânzurat de gâtul tău\ncu funia de aur \na pletelor tale.\nȘi spânzur acum\nde ramura gâtului tău\nși acum trage greu,\ngreu apăsând pieptul tău\ncea mai teribilă,\nînfricoșătoare medalie.\nBinecuvântato, iubito,\nrepede să treci \nprin codrul deznădejdii,\nnu cumva să te ajungă\ndelirantul, viscolul rău.\nȘi medalionul aruncă-l\nși dezleagă-l pe robul tău.|581
Traian Demetrescu|Ave-Maria|Ave-Maria... Şi spre bolta\nMăreţului şi trist altar,\nFermecătorul glas de orgă\nSe-nalţă ca un plîns amar...\n\nÎn sufletele credincioase\nCad notele mîngîietoare,\nCum peste frunzele de toamnă,\nAmurgul razelor de soare.\n\nÎngenunchiată înaintea\nCrucificatului Hristos,\nO palidă prostituată\nPlîngea ca un copil duios.\n\nŞi-nmărmurită în durerea\nReligioasei aiurări,\nPărea de veacuri că aşteaptă\nCuvîntul ultimeî iertări.|1901
Mihai Eminescu|Dintre sute de catarge|Dintre sute de catarge\n Care lasă malurile,\nCâte oare le vor sparge\n Vânturile, valurile?\n\nDintre pasări călătoare\n Ce străbat pământurile,\nCâte-o să le-nece oare\n Valurile, vânturile?\n\nDe-i goni fie norocul,\n Fie idealurile,\nTe urmează în tot locul\n Vânturile, valurile.\n\nNențeles rămâne gândul\n Ce-ți străbate cânturile,\nZboară vecinic, îngânându-l,\n Valurile, vânturile.|1130
Nichita Stănescu|Cantec de trei|Noi suntem doi, tu esti singura,\nde-aceea te lasam sa faci ce vrei tu.\nNoi iti dam doua inimi;\nuna o tinem in mine, cealalta o tinem in tine.\nChipul tau il facem sa semene\ncu chipul nostru,\nasa cum monezile sunt aidoma\ncelor doua apasari brutale\nale tiparului care le naste.\nNoi doi suntem doua ramuri ale tale,\nuna izbucnita spre luna\ndin dragostea pentru cer,\nalta izbucnita din pantecul tau\ndin dragostea ta pentru pamant.\nNoi si cu tine am vrut sa fim unul,\ndar materia care uraste adevarul\nne-a pedepsit si ne-a facut trei.\nNoi suntem doi si tu esti singura,\nde aceea tu ne stapanesti,\nde aceea tu esti regina\npentru ca noi doi suntem la fel.\nIar un lucru aidoma altuia nu exista\ndecat in monotonele povestiri despre fericire.|1374
Cincinat Pavelescu|Visez o iubire|Visez o iubire străină\nDe orice pornire vulgară,\nAștept fermecat să-mi răsară\nEtern adorata virgină,\nFrumoasă ca noaptea de vară,\nCa noaptea de vară senină.\n\nO văd dezlipindu-se sfântă\nDin zarea ce-n alb o-nfășoară,\nO simt cum spre mine, ușoară,\nSe-ndreaptă sub vraja ce cântă\nÎn ochii adânci de fecioară!\n\nEa nu știe nici cine este,\nDe lume nimica nu știe,\nȘi, -mpinsă de-o dulce magie,\nSe rupe din larga vecie\nSă-mi facă din viață poveste!\n\nMai bine dormeai nentrupată\nNăluca visărilor mele,\nMai bine visai printre stele\nDe doru-mi etern căutată,\nCăci lumea e haos de rele...\nMai bine dormeai nentrupată.|394
Ilarie Voronca|Poem  (1)|Îmi plac aceste lucruri dimprejur, trecătoare, fragile.\nVrei să te apropii de ele: s-au şi îndepărtat.\nTotul este o scriere neciteaţă. Niciodată\nNu reuşeşti să descifrezi aceleaşi cuvinte.\n\nAş dori să-ţi spun prietenia mea. Dar e\nÎntotdeauna prea târziu: pădurea în care chem şi caut\nE acuma nor. Şi roiul acesta de muşte \nErau copii care se jucau în lumina lunii.\n\nŞi eu însumi când mă duc asemeni unui cerb însetat \nSpre lacul reflectat în aerul gândului său, \nNu sunt un altul în fiecare clipă? Copacii\nNu mă mai recunosc ca pe unul de-al lor.\n\nDacă încerc să numesc obiectul care m-a vrăjit\nNumele desenează pe un altul care ia formă reală,\nŞi dacă îl strig pe acesta, alte forme\nNoi apar în plasa simţurilor mele.\n\nCu capul plin de imagini ca o vitrină,\nÎnaintez spre acel univers care a fost şi se destramă\nŞi târăsc după mine ca o coamă\nAceste nume care sunt focurile în care ard toate.|780
Radu Gyr|Florile - sonet|Sunt flori ce-ţi ies în drum să te sărute\nşi-ţi gângure crâmpeie de voroave.\nAltele mici şi proaste şi gângave\nau ochi adânci şi-ntrebători de ciute.\n\nUnele cântă, altele spun snoave,\ncârciumărese zvelte şi limbute.\nSunt flori ce parcă tremură lăute\nse spovedesc şi-nchină cruci firave.\n\nSunt flori cu străluciri de spade goale,\nflori cu obraji şi gene lungi de îngeri,\nflori îmbrăcate-n platoşe şi zale,\n\nflori prăbuşite-n lacrimi şi înfrângeri,\nflori ce te mustră şi te-nfruntă-n cale\nşi flori care te iartă că le-nsângeri.|1766
Vasile Conta |Variantă|În cripta unui gând s-a făurit sonetul;\nCiclop a fost Petrarca! Ce-a spus atunci poetul,\nSe spune azi întocmai în paisprezece versuri:\nCă viaţa este plină de multe ne-nţelesuri,\n\nCă valurile ei pe mulţi vrea să-i doboare,\nPoeţii râd de dânsa în versuri nemuritoare\nOri când, chiar pe furtună ştiu să-şi conducă barca,\nPe ţărmul poeziei e farul lui Petrarca.|4289
Nichita Stănescu|Uneori mă tem...|Uneori mă tem cu spaimă de somn\ncă și ceea ce iubesc\nar putea sa se fi născut.\nMorții n-aș vrea să-i încredințez\ndureroasa posesiune.\nA fi din naștere - \nde ce mă umpli de tristețe nenăscuto,\nsolemnă și galeșă.|1595
Marin Sorescu|Barca|Cel mai greu se cară o barcă\nPeste muntele Ararat.\nEste munca la care m-am înhămat.\nBarcă-n loc de arcă.\nIar potopul — demult a secat.\n\nVâslele îmi intră în crăpături,\nSe îndoaie şi se frâng,\nÎnaintarea este numai hurducături.\nPraful intră pe mai multe guri.\nStau lângă cârmă şi plâng.\n\nLacrimile mele, pâraie,\nUmflă văile cu bolboroşi.\nDe ce m-ai ursit, Doamne, să ţin loc de ploaie?\nNu mai deosebeşti păcătoşii de credincioşi?\nPe valuri de jale barca saltă, greoaie.\n\nDupă patruzeci de zile, istovit,\nAş da drumul la porumbel.\nAm şi-o ramură de măslin şi-un inel.\nPorumbelul sub barcă a-mpietrit.\nEste stânca de care m-am izbit!|2551
Alecu Donici|Doi raci|— Ei, vezi, mă rog, ce nătărău!\nTot înapoi se dă.\nAşa un rac pe fiul său\nOdată ocără.\n— O, bunul meu părinte!\nRăspunse racul fiu —\nCum mergi tu înainte?\nMă iartă că nu ştiu.\nŞi dar, te rog, mă-nvaţă;\nDă-mi pildă drept povaţă,\nŞi-apoi, eu după tine\nVoi merge foarte bine.\nE grea pretenţia fără exemple bune,\nSă fie cineva desăvârşit în lume.|58
Mihai Eminescu|Ce suflet trist...|Ce suflet trist mi-au dăruit\nPărinții din părinți,\nDe-au încăput numai în el\nAtâtea suferinți?\n\nCe suflet trist și făr- de rost\nȘi din ce lut inert,\nCă după-atâtea amăgiri\nMai speră în deșert?\n\nCum nu se simte blestemat\nDe-a duce-n veci nevoi?\nO, valuri ale sfintei mări,\nLuați-mă cu voi!|1101
Nichita Stănescu|Leoaica tânără, iubirea|Leoaica tânără, iubirea\nmi-ai sărit în faţă.\nMă pândise-n încordare\nmai demult.\nColţii albi mi i-a înfipt în faţă,\nm-a muşcat leoaica, azi, de faţă.\n\nŞi deodata-n jurul meu, natura\nse făcu un cerc, de-a-dura,\ncând mai larg, când mai aproape,\nca o strângere de ape.\nŞi privirea-n sus ţişni,\ncurcubeu tăiat în două,\nşi auzul o-ntâlni\ntocmai lângă ciocârlii.\n\nMi-am dus mâna la sprânceană,\nla tâmplă şi la bărbie,\ndar mâna nu le mai ştie.\nŞi alunecă-n neştire\npe-un deşert în strălucire,\npeste care trece-alene\no leoaică arămie\ncu mişcările viclene,\nîncă-o vreme,\nşi-ncă-o vreme...|3584
Alexandru Vlahuţă|Sonet (Din tot ce ne-a fost drag mai înainte)|Din tot ce ne-a fost drag mai înainte\nPoveşti rămân şi cântece-nvechite;\nNe fură clipele, pe nesimţite,\nDin flori mirosul, sensul din cuvinte:\n\nŞi-n liniştea-nserării, ce ne-nghite,\nCa frunzele uscate pe morminte,\nSe scutură aducerile-aminte\nPe inimile noastre ostenite.\n\nRuini suntem, şi orice gând ne doare,\nCăci e făcut din temeri şi regrete.\nTe blestemăm, şi totuşi, cu ce sete\n\nÎntindem buzele tremurătoare,\nVrăjita-ţi undă să ne mai îmbete,\nViaţă pururea fermecătoare!|208
Tudor Arghezi|Fabulă|"- "" Pe profeţi, ca pe omizi,\nÎi pîndeşti şi îi ucizi . ""\n\n-"" N-am nevoie de profeţi,\nCi de oameni mălăieţi. ""\n\n-"" Vreau ca omul să ia foc,\nNu-l vreau stins şi dobitoc. ""\n\nTudor Arghezi - VERSURI - 1980"|4148
Octavian Goga|În mine câteodată |În mine câteodată eu simt: se face noapte,\nDin netrăite vremuri vin neguri să mă prindă,\nStrigări necunoscute şi cântece şi şoapte\nLa casa mea colindă.\n\nÎn mine câteodată ţărani cu zeghea sură\nŞi glume şi ispite şi tot ce ştie satul\nS-amestecă de-a valma roind în bătătură\nŞi vin să-şi ţie sfatul...\n\nÎn mine câteodată grea liniştea se lasă,\nMiroase-a izmă creaţă şi-a flori de iasomie,\nÎn vreme ce un popă cu barba cuvioasă\nSlujeşte-o liturghie...|3751
Tristan Tzara|Elegie pentru venirea iernii|Iubită, (auzi) se vaită plopii că pleci\nȘi eu mă gândesc: să nu-ți fie frig\nSă iei haine groase și cărți de citit\n(O să găsești într-o noapte un crin veștejit)\n\nȘtiu cum o să fie: (comedie) o să-mi iau o batistă curată\nÎn care o să-mi plâng durerea toată, - și-o să tușesc căci o să fiu răcit\nApoi o s-o desfac în vânt când o să fii departe - gând cinstit\nȘi o să mă gândesc la altă dată căutând pe stradă altă fată\n\nGândește-te: Acolo poate nimeni n-o să te aștepte\nȘi o să plângi, și o să-ți pară rău, e tristă viața, tristă\nO să-ți aduci aminte veșnic de fâlfâire de batistă\nCe-o să dezlănțuie-n grădina ta vânt năprasnic\nPustiind aleile, dezrădăcinând gândul casnic\n\nAscultă sfaturile mele înțelepte\nStai lângă masă tăcută și coasă\nN-ai isprăvit încă rochia cea de mătasă\nAscultă sfaturile mele înțelepte.\n\nIuubito - vine iarna și tu pleci\nȘi calul putrezit și vechi în grădină\nNu mai are nici coamă nici urechi; eu aștept luna plină\nSă încalec pe el și să fug după tine, lumină (Înțelegi...)|4098
Carmen Sylva|Furtuna zice...|Furtuna zice: Eu cunosc\nPe oameni că le sunt duşmană!\nIar bruma zice: Îi cunosc\nŞi eu, că-n suflet le fac rană!\nDar soarele râdea: 'i cunosc\nMai bine eu, că le dau hrană!|2764
Nichita Stănescu|Ce rază|Eu dezamăgesc crima,\ntrădez trădarea de a fi.\nTu dezamăgeşti crima,\ntrădezi natura.\nFaţă de fapte noi suntem pedepsiţi,\nfaţă de lucruri\nnoi suntem chiar lucrurile.\nSuntem un timp.\nCe rază, doamne, ce rază!|1385
Octavian Goga|Toamnă|Văl de brumă argintie\nMi-a împodobit grădina,\nFirelor de lămâiţă\nLi se uscă rădăcina.\nPeste creştet de dumbravă\nNorii suri îşi poartă plumbul,\nCu podoaba zdrenţuită\nTremură pe câmp porumbul.\nŞi cum de la miazănoapte\nVine vântul fără milă,\nDe pe vârful şurii noastre\nSmulge-n zbor câte-o şindrilă.\nDe viforniţa păgână\nSe-ndoiesc nucii, bătrânii,\nPlânge-un pui de ciocârlie\nSus pe cumpăna fântânii.\nÎl ascult şi simt sub gene\nCum o lacrimă-mi învie:\nNi s-aseamănă povestea,\nPui golaş de ciocârlie.|1702
Radu Gyr|Statui în parc|în piept gangrenele epocii\nși tot trecutul nostru pământean,\nne-apropiem de zâmbetele rocii,\ncare-au țâșnit din daltă și ciocan,\n\ncu pași ușori, să nu jignim această\nseninătate grea de armonii,\ncu moartea înviată-n piatră castă\nși viața împietrită-n simetrii.\n\nO, cum am vrea să deșteptăm în linii,\ncu gesturi moi și mângâieri de lut,\ntăcerea pietrei, liniștea luminii\nde dincolo de geamăt și sărut.\n\nȘi piatra care curge-n coapse line\nsau marmora făcută moale gest,\nnepăsătoare pasului ce vine,\nsus, peste noi, surâd și mai celest.\n\nȘi mare milă-ncepe să ne-apese\nde recile, seninele statui,\npe buze cu săruturi neculese\nși-n ochi cu fericire care nu-i.|4057
Dumitru Iacobescu|În port|Și rătăcesc spre seară pe cheiurile goale,\nCu farurile stinse și lanțuri ruginite.\nS-ascult cum plânge apa în aiurări domoale,\nSă văd cum moare ziua în zările cernite.\n\nAdeseori, voioase sirenele răsună.\nAtunci s-aprinde-n mine eterna nostalgie,\nDar, vai, vaporul trece prin port ca o furtună\nȘi eu rămân tot singur în lumea mea pustie.\n\nO, când, o, când vaporul opri-se-va o clipă\nDin goana lui nebună spre larga depărtare,\nSă ia cu el această țărână în risipă,\nSă-i dea o nouă viață sau s-o îngroape-n mare?|2853
Radu Gyr|Cântec ardelenesc|Frunză galbenă pe vrej,\nce viermi te mănâncă?\n- Peste măguri, către Dej,\njalea e adâncă.\n\nCodrule dinspre Abrud,\nde ce gemi sub zloată?\n- Parcă iar și iar aud\noasele pe roată.\n\nCrișule, de ce-ți zbârlești\ncoama nărăvașă?\n- Numai stârvuri românești\napele-mi îngroașă.\n\nVântule, de ce tot sui\nlacrimi pe obcine?\n- De oftatul moțului\ntemnițele-s pline.\n\nVeacule de plumb, ursuz,\nde ce stai la pândă?\n- Înc-o cruce ți-am adus\npentru grea osândă.\n\nNeamule, de ce tresari\ngrindina când bate?\n- Stau gemând pe piscuri tari\nși aștept dreptate.|3845
Veronica Micle|Cel din urmă vis|O visul meu cel mai slăvit,\n Frumos și cel din urmă, \n Așa cum dulce te-ai ivit\n Te stinge și te curmă. \n\n Căci e demult de când am pus \n Inimii mele pază, \n Și-i mult mai mult de când i-am spus\n Iubirii să nu crează. \n\n Și prea târziu să mai aprind \n Azi dragostei făclie, \n Și-n mintea mea să mai cuprind \n O dulce nebunie. \n\n Destul c-o clipă l-am iubit, \n Și-o clipă i-am dus dorul, \n Te stinge vis cum te-ai ivit \n Stingându-mi și amorul.|2025
Magda Isanos|Dorinţa|N-aş vrea ca după moarte să-nvii\nÎn alt tipar de om sau animal, \nSau floare cu petale străvezii, \nCi-aş vrea să trec în regnul mineral.\n\nSă fiu bucata rece de granit, \nAscuns filon de marmură să fiu, \nSă-mi dorm, în fine, somnul liniştit\nSub straturi suprapuse mai târziu.\n\nEu n-o să simt rozându-mă izvoare, \nŞi peste-un veac o mână de artist\nVa nemuri minuni strălucitoare\nDin trupu-mi fără linişte şi trist.|1027
Lucian Blaga|Alean și amintiri ce torc|Alean și amintiri ce torc\nmă-nduplecă să mă întorc\nspre locul unde umbre, sori,\nmiros târziu prepară-n flori.\n\nE fiu al toamnei sufletul.\nAci cândva mi l-am lăsat.\nAci el a rămas privind\nîn tine cum te-ai depărtat.\n\nStă țintuit. Mai este viu?\nTe-a așteptat, te-a așteptat.\nObișnuinței s-a-nclinat\nsă-nvețe jalea, nemișcat.\n\nAci cândva mi-ai arătat\nîn moartea lui de chihlimbar\nun fluture încremenit,\nun zbor răpus într-un cristal.|3272
Adrian Păunescu|Intraductibil|Ştiu multe, mai multe decît agenţiile de specialitate,\nŞtiu adevăruri mortale,\nŞtiu fapte compromiţătoare,\nDar ştiu intraductibil.\nŞtiu intraductibil în toate direcţiile,\nNu mai pot nici s-acuz, nici să apar,\nAtîta mi se mai întîmplă să pot:\nŞtiu.\nŞtiu multe, ştiu aproape totul,\nDar ştiu intraductibil.\nMi-e imposibil să spun ce ştiu;\nCe bine era\nCînd spuneam multe, aproape totul.\nDar nu ştiam nimic\nŞi eram un palavragiu poliglot.|2309
Alexandru Philippide|Seninătate|Ca un păienjeniș\nTăcerea se întinde prin unghere;\nCâteva raze mai clipesc, stinghere,\nPrin unghere,\nȘi iată, visul vine pe furiș,\nȘi intră în odaia mea, tiptil,\nCa un copil.\n\nPe la fereastră,\nCa un bătrân cântând din flaut trece\nVântul rece,\nCu-atâtea vise-n traista lui albastră.\n\nBătrânul vânt s-a dus cântând departe.\nPe drum trezind ecourile moarte.\nTăcere… Ochii zilei s-au închis…\nÎn seara asta ce-mi mai spui tu, Vis?\nTe ascult,\nPe ochii mei sunt degetele serii…\nVorbește-mi, dar încet… încet și mult…\n\nȘi vorba ta să semene tăcerii.|2724
Ion Minulescu|Acuarelă|În oraşu-n care plouă de trei ori pe săptămână\nOrăşenii, pe trotuare,\nMerg ţinându-se de mână,\nŞi-n oraşu-n care plouă de trei ori pe săptămână,\nDe sub vechile umbrele, ce suspină\nŞi se-ndoaie,\nUmede de-atâta ploaie,\nOrăşenii pe trotuare\nPar păpuşi automate, date jos din galantare.\n\nÎn oraşu-n care plouă de trei ori pe săptămână\nNu răsună pe trotuare\nDecât paşii celor care merg ţinându-se de mână,\nNumărând\nÎn gând\nCadenţa picăturilor de ploaie,\nCe coboară din umbrele,\nDin burlane\nŞi din cer\nCu puterea unui ser\nDătător de viaţă lentă,\nMonotonă,\nInutilă\nŞi absentă...\n\nÎn oraşu-n care plouă de trei ori pe săptămână\nUn bătrân şi o bătrână -\nDouă jucării stricate -\nMerg ţinându-se de mână...|3125
Carmen Sylva|Spre culmi|Lăsând Sinaia, plaiul suitor răzbate\nSpre stânci rostogolite într-al Peleșului vad,\nPeste puhoaie, ferigi, buturugi, zăgazuri răsturnate,\nAcolo izbucnesc Carpații o cetate din oștiri de brad.\n\nBucegii-amenință ca iazme-n urmă, dedesubt,\nPe când urcușul, drum spre cer desface,\nLa văgăuna unde stau molizii cu vârful rupt,\nCuvântul sufletului, cântec se preface.\n\nTorentul prăbușit, în fund de văi vuiește, \nCând din hățiș spre pragul crestelor călcând,\nÎn legănat, cu nepăsare ursul hoinărește,\nIar vulturul pe slăvi rotește priveghind.\n\nDin nori giulgiu negru zdrențuind,\nUrieșii mână turma de balauri și jivini,\nFurtuna duduie-n cazanele de smoală clocotind,\nAmnarul fulgerelor bate, scăpărând lumini.\n\nTrăsnite trunchiuri spre adânc de hăuri năruiesc,\nSpărgând răsunet, prin singurătăți de veșnicie,\nÎmpărăția pietrei și-ntreg îndemnul Firei stăruiesc:\n„Înalță-te în tine, spre Tărie”.\n\ntraducere Adrian Maniu|296
Mihai Eminescu|În ochii tăi citisem...|În ochii tăi citisem iubire dinadins\nȘi-n calea vremii steaua mea\n O clipă s-au aprins.\n\nApoi ca foi uscate, văzduhul coperind,\nVăzui nădejdi și fericiri\n Naintea mea pierind.\n\nDup-acea dulce clipă, ce-atâta mă uimea,\nNainte chiar de-a răsări\n Se stinse steaua mea.|1158
Nichita Stănescu|Odă în niciun fel de metru|Mi s-a făcut somn de această lume\nîn care cuvintele ţin loc de obiecte. \nMi-e foarte somn de tot ce se vede\norbind\n\nMi s-a făcut lene de soare şi de lumină\nMi-este grea raza care mă bate\nnoaptea când treaz stau şi nu dorm\nşi flutură steagul întunericului\n\nE rea în alcătuirea ei fiinţa umană\nPăsările împroaşcă cu zbor aerul\nTimpul nu trece în pietrele pe care\ncalul se balegă\n\nDe ce om fi nu ştim\nDe ce suntem condamnaţi la moarte nu ştim\nMâine se va face ziuă\nTot mâine se va face seară\n\nNu m-a întrebat nimeni dacă vreau să mă nasc\nTatăl meu s-a iubit cu mama mea\nMă uit lung la dragostea lor\nşi apoi mă prefac în cal, în arbore\nşi încă întru cu totul şi cu totul altceva.|1498
Dumitru Iacobescu|Poem de amiază|Amiază!\nUn pian, alături, intonează\nUn cântec trist, în calmul verii,\nUn cântec demodat, care brodează\nPetale dulci pe pânzele tăcerii.\n\nNici eu nu știu ce am!\nHemoragii de soare-mi bat în geam,\nCu lenevii de aur cald mă fură\nȘi mă sărută lung pe ochi, pe gură.\n\nCe mână delicată,\nCu degete de veșted trandafir,\nTe leagănă, o, inimă blazată?\nEști tu, romanță tristă de clavir,\nSau tu, extaz solar?\n\nOh, pianul cântă tot mai trist, mai rar,\nȘi soarele mă cheamă,\n...și îmi pare\nCă fruntea mea alunecă în zare\nSpre-un infinit de pace și uitare.|2861
Nicolae Labiş|A nins la Iași|Cât a nins în Iași de-aseară!\nStatuile au cușme mari,\nE albă namila de gară\nȘi fulgii tot se-nvârt,\nȘi are fire lungi de gheață\nMilițianul în mustață.\nE troienită şi portița\nŞi streșinile-au înghețat\nIar fumu-ți suie drept codița\nCa un motan înfuriat,\nCățelul mârâie și-njură\nȘi prinde câte-un fulg în gură.|1618
Adrian Păunescu|Nesomnul meu si insomnia ta...|Această noapte care mă provoacă\nmai bine m-ar tăia şi-apoi m-ar bea\naşa cum stau, în propria mea umbră,\ncăzut ca într-o ceaşcă de cafea…\n\nDe-atâta timp, eu nu ştiu decât bezna.\nCa sarea pe o rană a căzut\npe simţurile mele dimineaţa\nîn fiecare noapte din trecut.\n\nRidicol te iubesc, în tot nesomnul,\nDe parcă mă-nspăimant, că-n zori de zi,\ndac-aş dormi, aş fi sortit să aflu\ncă-n veci de veci n-am să te pot gasi…\n\nProbabil noaptea vine de la tine\nde e atât de tristă şi de grea,\ncum stă în geamuri şi contemplă-n horă\nnesomnul meu şi insomnia ta.\n\nDe dorul tău, de-atât amar de vreme,\nchiar înainte să te fi născut,\nveghez aici, cu toată noaptea-n braţe,\nşi fără somniferul cunoscut.\n\nNesomnul meu a şi plecat spre locul\nîn care însăşi se va-mpreuna,\nîn dans de jertfă, prin cetatea moartă,\npe caldarâm, cu insomnia ta.\n\nŞi totuşi, tu nici nu mi te născuseşi,\ncând eu, în aşteptarea ta, pe-aici,\nîmi exersam puterea insomniei\nşi toată turma de nesomnuri mici.\n\nŞi ai venit s-avem aceeaşi noapte\nca să ne poată fi la fel de greu\nşi insomnia ta să se unească\nsub felinare cu nesomnul meu.\n\nŞi cad în ceaşca de cafea cu zaţul\nla umbra ochilor deschişi ai mei,\nşi haide, umbră fără de odihnă,\nîn zorii zilei, vino să mă bei!|2358
Alexandru Macedonski|Mai|Mai! Mai! şi aurora cu lacrimi de topaze,\nMai: albele calicii de crini, dulci flori de-amor,\nŞi vocile de frunze, şi raze, şi extaze,\nŞ-a traiului uitare, un chin de care mor.\n\nMai: barca ce se duce pe undele tăcute,\nŞi clarul dimineţii, şi veseli lopătari,\nŞi luni ce sparg văzduhul pe-azururi renăscute,\nŞi bălţi de-argint, şi trestii, şi candizi nenufari.\n\nŞ-oriunde, o natură tot tânără, tot blondă,\nŞi-n cer, pe car de flăcări, Apollon, crud şi blând,\nLucind într-o părere de cursă vagabondă,\nJucându-şi caii de-aur şi-n inimi săgetând.|137
Cincinat Pavelescu|Cântec vesel|O, cântece, veniți 'napoi!\nAcum din nou sunt fericit.\nIubita iarăși mi-a zâmbit\nȘi iar întreabă după voi.\n\nO, cântece, vă mulțumesc,\nVoi sunteți iarăși lângă mine,\nCa și în zilele senine,\nCând îi spuneam că o iubesc.\n\nEu vă simțeam neliniștirea,\nCăci sufereați necunoscute.\nDin fundul inimii tăcute\nIeșiți! A re-nviat iubirea!\n\nȘi sunteți dulci și sunteți multe,\nAdesea m-ați făcut să plâng,\nDar azi din nou o să vă strâng\nCă are cine să v-asculte.\n\nEa vă iubește și vă cheamă,\nCătați-o iar frumos și blând,\nCa să vă uite-așa curând\nNu se putea, vă este mamă.|315
Mihai Eminescu|Oricare cap îngust|Oricare cap îngust un geniu pară-și,\nCu versuri, goale de cuprins, să placă\nȘi, cum dorește, zgomot mare facă,\nCununi de lauri de la plebe ceară-și.\n\nCi muza mea cu sine se împacă.\nEu am un singur, dar iubit tovarăș,\nȘi lui închin a mele șiruri iarăși,\nCântarea mea, de glorie săracă.\n\nCând dulci-i ochi pe linii or s-alerge,\nVa cumpăni în iambi turnata limbă:\nIci va mai pune, dincolo va șterge.\n\nAtuncea ea în lumea mea se plimbă,\nCu-a gândurilor mele navă merge\nȘi al ei suflet pe al meu și-l schimbă.|1194
Dan Botta|Cununa Ariadnei|I\n\nUn cântec fără moarte-aș vrea să cânt:\nCorabie cu pletele-n furtună,\nCa să plutim fanatici împreună,\nDumnezeiește-ntraripați de vânt!\nUn cântec printre ani, și un descânt,\nPe care-n raza galbenă de lună, înlănțuiți, în tânăra cunună,\nSă-l cânte-ndrăgostiții pe pământ.\nAtunci cu brațul rece mă vei strânge,\nAcelași pescăruș în larg va plânge,\nMelancolia va luci stelar\nPe marginea de umbră a tunicei, în timp ce peste noi va ninge rar\nO pulbere din\nCoama\nBerenicei.\n\nXVIII\n\nO, marea, marea vecinică vuia!\nPe lungile-i cărări, de vânt doinite,\nPluteam pierduți. în spume infinite\nCorola mării reci tălăzuia.\nUn cântec de pierzare cânta ea;\nMeduzele, hipnotice orbite\nSpre ceruri vagi, de soare înălbite, încet sărutul apelor suia.\nAtunci luciră-n ochii tăi de nalbă\nLunarul diamant și gemma albă:\nLumina care duce pe cărări\nDe vis, la nunta noastră fără seamăn,\nȘi pentru care mistice cărări\nGătite sunt sub semnul nostru geamăn.|425
Nicolae Labiş|Psalm păgân|Simbol al neștiinței omenești\nEști mare,Doamne,dar îți spun cu fală:\nEu n-am habar c-ai scris cu slova legii\nPe fruntea mea sentința capitală.\n\nEi bine,merg la moarte spui.\nDar nu pe dric,cu popi și cu tămâie-n oală.\nMă duce-n goană carul de triumf\nÎn care-ai pus mașina infernală.|3723
George Bacovia|Nocturnă|Fug rătăcind în noaptea cetăţii,\nÎn turn miezul nopţii se bate rar; \nE ora când cade gândul amar, \nTăcere... e ora laşităţii...\n\nTe pierzi în golul singurătăţii,\nO, suflet, mereu de lume fugar; \nE ora când Petru plânge amar —\nAscultă... e ora laşităţii...|620
Adrian Păunescu|Nu cheltui tristețea|Nu cheltui tristeţea prea curând\nşi nu te sătura de suferinţă,\nnu mai petrece zilele plângând,\ncă o să ai, de toate, trebuinţă.\n\nPăstrează ochii tăi împărăteşti\npentru durerea care o să vină,\nnu te grăbi, iubito, să boceşti\ncât, încă, avem dreptul la lumină.\n\nOricum, tot va veni o noapte rea,\ne fără sens a o trăi din vreme,\nnu-i bine să cobeşti, iubita mea,\ncăci lacrimile lacrimi ştiu să cheme.\n\nAntrenamentul nu e necesar,\ntristeţea e o muzică spontană\nşi a o provoca e imprudent\npe drumul dintre rană şi icoană.\n\nŞi, totuşi, tu ar trebui să ştii\naceastă veste dintre rău şi bine\ncă te iubesc de noapte şi de zi,\nşi-n somn, şi-n moarte, nu pot fără tine.\n\nAşa că lasă nopţile din gând\nşi nu râvni un vesel loc în turmă,\nnu cheltui tristeţea prea curând,\npăstreaz-o pentru clipa mea din urmă.|2367
Costache Ioanid|Zacheu|Prin mulţimea zgomotoasă,\nvameşul Zacheu\na venit voios acasă.\nŞi-au stat doi bogaţi la masă-\nel şi DUMNEZEU.\n\n- Dau, strigă din răsputere\ngazda de pe prag,\ndau chiar astăzi cu plăcere\njumatate din avere!\nIar BOGATUL dintre stele \nl-a privit cu drag.\n\nŞi-n palatul meu odată\na venit ISUS\nA venit o stea curată,\nŞi-n lumina ei deodată\ncele vechi s-au dus...\n\nTot ce-a fost de piatră rară\ns-a făcut gunoi,\ntoate-au fost ca o povară,\nca o peşteră murdară.\nŞi-au ieşit din ea afară\nrepede-amândoi...\n\nO, veniţi sărmane gloate,\neu, Zacheu de-acum,\nvă dau tot, nu jumătate,\ndar nu pungi, nu nestemate\ncare pier în scrum.\n\nAzi eu am alt sac în mine,\nsac de har divin.\nEu din el vă dau mai bine,\ncăci ce dau din ceruri vine\nşi cu cât dau la oricine,\nsacu-i şi mai plin!\n\nAMIN|423
Radu Gyr|Lanț|Flămând de taine, lacom de minune,\npe brânci, cu jaf și scule de tâlhar,\nprădându-ți vatra doldora de jar,\nți-am smuls din veșnicie un tăciune.\n\nȘi dacă, ferecat în lanț amar,\nbătut pe stânci, osânda mă răpune,\nîn ochiul viu ce tot nu se supune\nîncă-aș fura misterul milenar.\n\nȘi dacă peste marile-mi dezastre,\nrupând din mine, pajurile cad,\nîmi urcă-n pliscuri inima spre astre\n\nși zdrențe vii din chinul meu de iad,\nsă mi le-ngroape-n focurile-albastre\ndin care încă taine vreau să prad.|3926
Adrian Păunescu|Implacabil|Eu nu mai am puterea să revin,\nnu te acuz, nu-ți fac portret de vină,\nnu pot s-adorm, țin ochii în lumină\nși tot ce simt nu-i spusă, e destin.\n\nMă încordez și sufăr umilit,\nminciuna universului mă doare;\nasimilată răului cel mare,\ncu-atât mai tristă, cu cât te-am iubit.\n\nMiroase-a carantină peste veac\nbolnavii sunt chemați să se supună\nla încercarea ultimă, comună,\nsă li se spună: nu mai aveți leac.\n\nIar eu te văd, iubita mea cea bună,\ncum mergi spre condamnare. Zac și tac.|4487
Mihai Eminescu|Stai deasupră-mi (după N.Lenau)|Stai deasupră-mi, ochi de întuneric,\nCu putere mă pătrunde-acu —\n\nSerioasă, blândă, visătoare,\nNeadâncit de dulce, noapte, tu!\n\nCu-al întunecimii tale farmec\nRisipește ceața lumii reci,\nSă te simt plutind deasupra vieții-mi,\nSinguratic, tu, în veci de veci.\n\n(după|1219
Adrian Păunescu|Dragoste și rană|Pe tine te iubesc ca pe o rană\nCu care-am fost complice și chirurg,\nPe tine te iubesc ca pe-un amurg\nȘi ca pe-o răstignire de icoană.\n\nTu nu ești rana ta, ești rana mea,\nAtâta doar că trupul tău o poartă,\nPe tine te iubesc ca pe o poartă\nPe care-am sfărmat-o ca să pot intra.\n\nȘi restul ce se poate întâmpla\nSunt ciorne la o operă de artă.|2254
Ion Minulescu|Romanța amantelor de ieri|Amante cu ochi verzi,\nAmante cu ochi adânci ca fundul zării\nȘi buze calde-nsângerate\nCe-albastru-n ceasul înserării,\nVoi, ce-ați murit demult\nȘi totuși nu v-ați găsit încă mormântul,\nSub ce ferestre-n veci închise ți cu perdelele lăsate\nMi-ați îngropat de-a pururi cântul?\n\nAmante cu ochi verzi,\nAmante cu ochi adânci ca fundul zării!...\nPe vatra sufletelor voastre, sărmană vatră funerară -\nMormânt de patimi potolite -\nÎn lungi acorduri de chitară\nV-am presărat garoafe roșii ca niște buze-nsângerate\nCe-ar vrea să renvieze morții\nDin vecho coșciuguri putrezite\nPrin cimitirele uitate.\n\nPe vatra sufletului vostru, sărmană vatră funerară,\nJertfitu-mi-am credința-n stele și-n ochii voștri verzi!\nEram\nDuhovnicul ce vascultasem\nȘi de trecut vă dezlegam -\nEram un Crist-copil ce moare negându-și biblia barbară\nÎn spasmurile-nfiorării și-n caldul vis ce-l întrupasem\nPe șase strune de chitară...\n\nAmante cu ochi verzi,\nAmante cu ochi adânci ca fundul zării...\nSub ce ferestre-n veci închise\nMi-ați îngropat de-a pururi cântul?...\nVoi, moartelor nemuritoare,\nVeniți, căci v-am găsit mormântul...\nVeniți cu toate-n cimitirul\nCe-n biata-mi inimă-și deschide\nLargi porțile să vă primească...\nVeniți, schelete călătoare,\nVeniți, sărmane Danaide,\nCu buze-nsângerate ca-albastru-n ceasul înserării!|3209
Tudor Arghezi|Dormi ?|Dormi, sufletul meu? te-ai culcat?\nPloua si singur mi s-a urît.\nVreau sa nu te supar.\nTe-am vazut citind la lampa\nSi n-am bagat de seama\nCând ai închis oblonul din gradina,\nTarcat cu dungi egale de lumina.\n\nAm batut încet în fereastra\nSi iar am batut, mai tare,\nSi am intrat în încaperea ta.\nCurata rînduiala!\nCartea sta deschisa la pagina alba:\nToate paginile cartii erau albe.\nCe citeai tu într-o carte fara slove?\n\nPatul era nedesfacut.\nCearsaful nou, perina proaspata.\nUnde ai plecat?\nUnde umbli noaptea singuratec?\nÎncaltamintea ti-este neatinsa.\nNu e gunoi la tine.\nTe-mbraci în camasa de piatra\nSi te încingi cu funie de-argint.\nTu n-ai nici sudoare,\nNici praf, nici scuipat.\n\nUn ac îmi înglodeste inima strapunsa,\nMedicule fara de prihana.\nSau e un cui de la Crucificat\nSau un ghimpe din cununa lui.\nVindeca-ma, suflete.\nVin-acasa, suflete.\nAdu leacuri, suflete.|1959
Gellu Naum|Distanța bunăvoința|Când îmi aud discursul semințele germinează mai ușor mai cu plăcere\nfața lor tandră capătă forma unui scut\nun scut cu ochii de culoarea whiskyului clătinat\nși eu trecându-mi antebrațul stâng pe sub curele de partea unde\nse află împletitura de bambus îl folosesc ca să mă apăr\ncele două frunți aflate față în față vin spre mine sunând înfundat\nca o îmbrățișare\nși tu a cui izolare erai(se făcuse ziuă)|2517
Alexandru Macedonski|Vasul|Vasul e de aur virgin scânteiat cu plăci de nacru,\nÎncrustat cu pietre scumpe, zvelt, dar trainic ca un bronz;\nŞi, cuprindă ambrozie sau poşircă de vin acru,\nDea beţia dezmăţării sau extazul unui bonz,\nVasul e de aur virgin, sculptural, sublim şi sacru.\n\nFloare-aproape nereală se înalţă hieratic,\nO splendoare ca de soare răspândeşte împrejur,\nMagistral şi rece vecinic, deşi viu ca un jeratic,\nNu e simţ sub al său farmec să-i mai poată fi sperjur...\nFloare-aproape nereală se înalţă hieratic.\n\nGestul lui e o minune, gura lui, rubin şi perle,\nCorpul tot, plasticitatea unor zile ce s-au dus,\nÎn gâtleju-i paseri rare se îngână-ncet cu merle,\nŞ-orice limbă amuţeşte, ş-orice suflet e sedus...\nGestul lui e o minune, gura lui, rubin şi perle.\n\nSă bei viaţa-n el e dulce sau să bei sleirea forţei...\nDar ascundă sau Tenedos, sau otravă şi puroi,\nChio roşu, sau miresme, — meargă tot în voia sorţii, —\nCând e vasul de-aur virgin... moralistul e greoi,\nŞi în fond se bea tot viaţă chiar când bei balsamul morţii.|168
Marin Sorescu|Singur|Mi-e frig in camasa asta\nDe litere\nPrin care intra usor\nToate intemperiile.\n\nVantul prin a,\nLupii prin b,\nIarna prin c,\nSi eu incerc sa-mi apar macar inima\nCu un titlu mai gros,\nDar ma ingheata frigul care intra\nPrin toate literele.\n\nMi-e urat in camasa asta\nDe litere\nPrin care intra usor\nRespiratia si bataile inimii.\n\nPrin a,\nPrin b,\nPrin c,\nAlfabetul este plin de mine\nPentru o clipa.|2642
Lucian Blaga|Melancolie|Un vânt răzleţ îşi şterge lacrimile reci pe geamuri.\nPlouă.\nTristeţi nedesluşite-mi vin, dar toată durerea,\nce-o simt n-o simt în mine,\nîn inimă,\nîn piept,\nci-n picurii de ploaie care curg.\nŞi altoită pe fiinţa mea imensa lume\ncu toamna şi cu seara ei\nmă doare ca o rană.\nSpre munţi trec nori cu ugerele pline.\nŞi plouă.|3355
Lucian Blaga|La cumpăna apelor|Tu eşti în vară, eu sunt în vară. În vară pornită\ncătre sfârşit, pe muche-amândoi la cumpăna apelor.\nCu gând ducăuş - mângâi părul pământului.\nNe-aplecăm peste stânci, subt albastrul neîmplinit.\n\nPriveşte în jos! Priveşte-ndelung, dar să nu vorbim.\nS-ar putea întâmpla să ne tremure glasul.\nDin poarta-nălţimei şi până-n vale\nîmbătrâneşte, ah, cât de repede, apa. Şi ceasul.\n\nE mult înapoi? Atâta e şi de-acum înainte\ncu toate că mult mai puţin o să pară.\nNe-ascundem - stins arzând - după năluca de vară.\nNe-nchidem inima după nespuse cuvinte.\n\nPoteca de-acum coboară ca fumul\ndin jertfa ce nu s-a primit. De-aici luăm iarăşi drumul\nspre ţărna şi valea trădate-nmiit\npentr-un cer chemător şi necucerit.|3344
Alexandru Philippide|Frontispiciu|Mi-am plăsmuit un suflet din ţăndări de bolid,\nAerian şi aspru, cu nostalgii de vid.\nSori stinşi şi-au stors cenuşa din hăuri să închege\nNăprasnicele aşchii de mii de ani pribege.\nEcouri adunate din haosul astral\nMai gem şi-acum în asprul meu suflet mineral.\nCu fire de-aur smulse solarelor sisteme,\nMai repede ca vremea alunecând prin vreme.\n\nFulg de nemărginire în coajă de pământ,\nÎn inimă port dorul pustiilor senine.\nCând clipa pământeană apasă greu pe gând\nDesfăşur albul viscol al stelelor în mine.\n\nMi-e dat să-mi caut timpul zburând din eră-n eră\nŞi să colind, eratic, prin secolii glodoşi.\nTot ce-i contrast m-atrage, şi-n mine, ca-ntr-o seră\nCresc palmieri alături de cactuşii buboşi.\n\nAm aruncat la hârburi cântarul nemuririi\nŞi ciutura cu glorii banale de cişmea,\nŞi cumpănindu-mi visul cu rânjetul satirii\nFac lumea după chipul şi-asemănarea mea.\n\nSunt cel dintâi Geneza-n batjocură să-mi ieu.\nEu singur îmi sunt şarpe în paradisul meu.\nCu inima-ncleştată în coama unui vers\nÎmi joc pe Prometeul gonit din univers.\nÎmi bat în piept ţăruşuri făţarnice de rugă.\nSchimb perlele-n grăunţe şi fac din înger slugă.\nÎn balta omenirii scuip larg şi liniştit.\nViaţa cu trup de aur şi solzi de glod mi-i dragă.\nCum drag îmi va fi vântul ce-mi va deschide largă,\nPoarta pe care intri, culcat, în infinit.|2710
Ion Minulescu|Romanța celor trei galere|În rada portului,\nLa cheiul pe care astăzi cresc castanii,\nÎn rada portului, ce pare o lacrimă-a Mediteranei,\nDorm trei galere ancorate pe zeci de ani,\nDorm trei galere,\nCe poartă-n pupe încrustate\nTrei nume spaniole:\nXeres,\nEstremadura\nȘi-Alicante...\n\nDorm tristele galere...\nAnii\nLe-au putrezit pe jumătate,\nȘi lanțul ancorelor grele\nLe-a ruginit de mult în apă.\nFurtunile fără de număr\nLe-aun înecat răzbunătoare\nMatrozii, unii după alții,\nIar căpitanii\nDorm fiecare-n câte-o groapă\nSăpată-n câte-un fund de mare!...\nȘi-așa cum dorm, nedespărțite -\nCa trei tovarășe de luptă,\nCa niște suveniruri smulse îndepărtatului trecut -\nPar trei sicriuri profanate\nDin care morții-au dispărut\nCU-ntregile comori de aur\nȘi pietre scumpe -\nAdunate\nDe cei ce le mânau pe-Atlantic,\nDin țărm în țărm,\nDin val în val,\nDe cei ce le-ancorau cu grijă pe coasta-Antilelor bogate\nȘi-n urmă le-ndreptau cu grabă -\nCa niște păsări albe-n zbor -\nDin insula San Salvador -\nSpre Spania -\nSpre taciturnul și lacomul Escurial!|3211
Radu Gyr|Bălcescu|Când visul meu își gâtuie ereții,\ncorăbii se desprind din trup subțiri.\nSe duc spre-un țărm valah cu năluciri,\nplutind prin vântul verde al tristeții.\n\nMor mâinile, trosnesc în piept troițe,\ndar ca un zvon de lungi șuierături\nsub coasta mea tot vâjâie păduri,\nce zvârcolesc albastre răzmerițe.\n\nMor ochii și se sting și se scufundă,\ndar peste noaptea lor fără noroc\nte-aprinzi și crești — vedenie de foc...\ntu Țara mea, tu, sfânta mea osândă...\n\nÎn ochi, în piept, în carne te voi duce,\ncă-n trupul ăsta, sfâșiat stindard,\nbătuți în cuie sângeră și ard\ntoți Sfinții Țării pironiți pe cruce.|3835
Radu Gyr|Remember|Pierdut în jilțul dumisale,\ncu ochii duși în jarul stins,\npari cotropit de floarea moale\na umilirii ce te-a nins.\n\nCe nu mai este, ochiul vede\nși leneș brațele cuprind.\nDin pod te mustră Arhimede,\ndin praf - Pitagora zâmbind.\n\nSe-ntinde-un cer pe-o Iliadă,\npe-un Tacit vechi - alt cer marin.\nAh, unde mâna de zăpadă\nîn logaritm ți-a pus un crin?\n\nPierdut pe-o fizică, serafic,\ncuvântul scris cu sfânt plaivas,\nparcă tresare caligrafic\ncu toate câte n-au rămas.\n\nGramatici, teze, hărți,\ncompasuri vin cu mireasma unui vânt,\ncădelnițând aceste ceasuri\ncu toate câte nu mai sunt.\n\nȘi când te ning suave febre\nîn taină, domnule poet,\ncazi în genunchi pe vechi algebre\nși plângi pe fiece caiet.|3995
Ion Minulescu|O, nu te-apropia de mănăstire!|Ascultaţi cum sună clopotele-n turlă —\nÎn turla albă-a negrei Mănăstiri ?...\nAscultaţi cum sună clopotele-n turlă,\nCa haitele de lupi flămânzi ce urlă ?...\n\nO, nu te-apropia de Mănăstire,\nCăci crucea ei\nŞi negrele-i zidiri\nN-adăpostesc nici pace,\nNici iubire!\nO, nu te-apropia de Mănăstire\nŞi nu te-ncrede glasului din turlă!\n\nAscunde-ţi ochii-n palme\nŞi te-ndreaptă\nSpre alt Profet decât spre cel de ieri —\nCe-ţi pasă dacă nu ştii ce te-aşteaptă\nCând ce te-aşteaptă nu-i scris nicăieri?\n\nDe vrei, ridică-ţi braţele spre soare\nŞi, dacă poţi, învaţă de la el\nCe-i fericirea vieţii viitoare...\nDe vrei, ridică-ţi braţele spre soare,\nŞi, dacă poţi, prefă-te-n Ariel!...\nO, nu te-apropia de Mănăstire,\nCăci crucea ei\nŞi negrele-i zidiri\nN-adăpostesc nici pace,\nNici iubire!\nO, nu te-apropia de Mănăstire,\nCăci clopotele care sună-n turlă\nSunt haitele de lupi flămânzi ce urlă!…|876
Radu Gyr|Facere|Căzu, ca spintecată de junghere,\nîn lanu-nalt, cu secera în mână,\ncu sân rotund ca luna din fântână,\ncu pântec greu ca fagurii de miere.\n\nȘi vântul se uita, trântit pe-o rână,\nla chinul sfânt de piatră și de fiere...\nApoi, un țipăt spart în juvaere\nși-un bulgăre de soare în țărână.\n\nȘi-a fost un cer ca vișinii și merii.\nÎntâia stea veni printre sulfine\nși-o mirui cu untdelemnul serii.\n\nIar spicele se ploconeau prea pline\nși se plecau odraslei și muierii,\ncu aur și cu smirnă să se-nchine.|3896
Leonid Dimov|Reînviere|Răstoarnă-te cu tot cu lotcă-n val:\nOdaia cu chenar de crin regal\nÎntinsă peste insula cu trapa\nTe va-nveli să nu te ducă apa.\n\nRămâi acolo, înecat gândac\nCu carapace de neon, cu ac,\nȘi bea din vinul meu, pe îndelete,\nTot fundul apelor cu tine să se-mbete.\n\nApoi vei sta în planșă, desfăcut,\nPrivind năuc în orice azimut\nȘi toți elevii cu plastron ca neaua\nVor scormoni în tine cu vergeaua.\n\nAdună-te. Acum e noapte goală,\nMai arde becul într-un colț de sală:\nS-ajungem iar la cumpăna de ape\nVom trece amândoi peste dulape...|3248
Veronica Micle|O, moarte|O!MOARTE\n\nO! Moarte vin de treci\nPe inima-mi pustie şi curmă a' mele gânduri\nS-aud cum uraganul mugind în grele cânturi,\nSe plimbă în pustie mânat de aspre vânturi,\nMi-e dor de-un lung repaos... Să dorm,\nSă dorm pe veci.|2053
Nichita Stănescu|Quadriga|Lui Mihai Eminescu\n\nşuieră o quadrigâ pe câmpia\nsecundelor mele.\nAre patru cai, doi luptători.\nUnul e cu ochii-n frunze, altul \ncu ochii în lacrămi.\nUnul îşi ţine inima înainte, în cai,\naltul şi-o târăşte peste pietre, în urmă.\nUnul strânge frâiele cu mâna dreaptă,\naltul tristeţea în braţe.\nUnul e neclintit, cu armele, \ncelălat cu amintirile.\nşuieră o quadrigă pe câmpia secundelor mele.\nAre patru cai negri, are doi luptători.\nUnul îşi ţine viaţa în vulturi,\naltul îşi ţine viaţa în roţile rostogolite,\nşi caii aleargă, până când sparg cu boturile\nsecunda, \naleargă-n afară, aleargă-n afară\nşi nu se mai văd.|1531
Cincinat Pavelescu|Simbolul neantului|Curtezanelor\n\nFugi, geniu al nenorocirii,\nDușman al visului și-al forței,\nTu, care-n mrejele iubirii\nÎnvălui germenele morții.\n\nFugi, glasul tău mă înfioară,\nTrimite-ți dorul să se culce...\nSărutul tău, dacă e dulce,\nA lui beție mă omoară...\n\nȘi părul tău e-ncolăcire\nDe șerpi cu limbile-otrăvite,\nTu ești adâncul ce înghite\nVirtute, geniu și simțire.\n\nAscunde-ți trupul alb și gol\nO, șarpe dulce al pieirii!\nCăci, deși pari minunea firii,\nEști al neantului simbol.|378
Lucian Blaga|9 Mai 1895|Sat al meu, ce porti in nume\nsunetele lacrimei,\nla chemari adanci de mume\nin cea noapte te-am ales\nca prag de lume\nsi poteca patimei.\n\nSpre tine tine m-a-ndrumat\ndin strafund de veac,\nin tine cine m-a chemat\nfie binecuvantat,\nsat de lacrimi fara leac.|967
Ștefan Petică|O Ceață–ntunecată S-a Oprit|O ceață—ntunecată s-a oprit\nTăcută şi răsleaţă la răscruce;\nAtât de grea îi cade-n asfinţit\nTortura de-a nu şti-ncotro s-apuce.\n\nCât fuse ziua clară s-a-mbuibat\nCu cântece şi joc în loc de pâine\nŞi beată de plăcere a uitat\nDe grija zilei groaznice de mâine.\n\nDar seara se coboară răcoroasă\nŞi-amurgul sărbătoarei e amar\nCa drojdia cea neagră ce o lasă\nNăspritul must pe fundul de pahar.\n\nCu trândavi ochi priveşte spre apus\nMirată că nu poate să-l priceapă;\nO rugă pare c-ar avea de spus\nDar nu ştie măcar nici cum să-nceapă\n\nCi stă îngrămădită ca o turmă\nŞi tremură de taina ce-o-nfioară\nCu moartea zilei blonde care curmă\nŞi jocul şi cântarea de vioară.\n\nŞi tristă de pierduta fericire\nTăcută stă cu fruntea încruntată\nChemând ceva din stinsa strălucire\nS-aprindă facle-n noaptea-ntunecată.|1892
Nichifor Crainic|Cântecul pământului|Pământule rodnic, pământule sfânt,\nTu care-mi ești leagăn, cămin și mormânt,\nRidică spre focul aceleași stele\nCredințele tale, credințele mele.\n\nEvlavie ție, pământule bun!\nÎn sânul tău doarme trecutul străbun,\nPăstrând pietre scumpe din vremile acele,\nComorile tale, comorile mele.\n\nÎnvolbură-n mine viteze puteri!\nIar când voi fi vrednic țărâna să-mi ceri,\nPe groapa-mi uitată să crești viorele,\nIubirile tale, iubirile mele.\n\nDin clocotul inimii strânse să-mi faci\nUmbroase coroane de falnici copaci,\nPrin mândrele vârfuri să urci către stele\nNădejdile tale, nădejdile mele.|1268
Nicolae Labiş|Poezie dedicată strămoșului Ion Creangă|A fost odată unul, Ion Creangă\nCrescut din brazda-n dangăt de talangă\nÎn piept avea vâlvori de jerăgai\nSi-acela mi-i strabun de sânge, mie.\nCu mana lui a dat să instrunească\nPrecum pe-o cobza limba romanească.\nȘi-a zdrăngănit c-un deget asudat\nTot cântece cum nu s-au mai cântat.\nDar cand s-a dus ca oamenii sub lut\nPe struna lui rugina s-a făcut...\nSi m-a plăit as'noapte gândul un\nCa azi, din nou, se cade eu s-o instrun.|1659
Gellu Naum|Coroana pătrată|Când terminăm se înserează\npeste ochi și peste sprâncene\npeste numele noastre se înserează\n\n\nsoarele mormăie Frunzele tremură\ne vremea să ne punem flanele\nsă stăm pe mal privind cum ploaia găurește apa\nsă spunem mereu aceleași alte cuvinte|4653
Leonid Dimov|Tot|Trec lemurii în flanc câte doi:\nCete sumbre, de valuri atrase.\nDacă fac niște pași înapoi\nMă cuprind dimineți somnoroase.\n\nJoacă-n inimă vechi veselii:\nDă-mi, din umbra cămărilor, cana\nDe cleștar rubiniu. Către zi,\nBea-vom iar la o nuntă din Cana.\n\nTe voi prinde de umeri, ascuns\nChiar în larma ospățului, rece.\nSă-mi șoptești ca atunci: am ajuns\nClipa când doar un suflet petrece.|3255
Panait Cerna|Nocturnă|În iadul de-ntuneric nici frământări, nici sfadă...\nDeasupra catedralei o pasăre de pradă,\nCa un satrap al nopţii, ameninţă tăcerea...\nCând fulgerul ţâşneşte şi crapă noaptea-n cale-i,\nCând vrăjile din visuri sunt toată mângâierea,\nAu cine prinde-a plânge în orga catedralei?...\n\n...Durere-atât de multă a fost închisă-n clape,\nÎncât, înăbuşită, se zbuciumă să scape;\nŞi-n valuri se revarsă într-un amar duet\nŞi-atunce se deşteaptă şi orga suspinând\nŞi plânge până-n ziuă încet, tot mai încet,\nDar jalnic, tot mai jalnic, adormitor de blând.\n\nTârziu — când pe ruine doar moartea mai veghează,\nÎntârziat aievea un plâns tot mai durează...\nE-o agonie lungă de note ce-nfioară,\nDe parcă lumea-i moartă de veacuri şi durerea\nTot mai trăieşte încă, să-şi mistuie puterea\nŞi tremură nebună, şi plânge să nu moară.|3802
Radu Gyr|Rugăciune din celulă|Doamne, păzește-mă, Doamne, ai milă . . .\nSunt ca o scorbură veche-ntr-un tei.\nÎn noaptea mea și-a lăsat Amintirea prăsilă\ntoate năpârcile ei.\nNu mai pot s-o îndur, dezmățată.\nIese de peste tot, din pereți,\nși-mi zvârle-n culcuș cu lopata\nurzici, și cărbuni și scaieți.\nDoamne, nici pieptul, nici ochii, nici gura\nnu pot să-i mai rabde pojarul.\nMă zvârcolesc ca pe plită tiparul,\natât de cumplită-i arsură . . .\nSeacă-mă, Doamne, de-aduceri aminte,\nașa cum seci, vara, puhoaiele,\nși nopțile mele aprinse despoaie-le,\ncum, toamna, pădurea o despoi de veșminte.\nFii și Tu, Doamne, o singură dată,\nucigaș și tâlhar la răscruci :\njefuiește-mi rădvanul meu cu năluci\nși strânge-mi trecutul de beregată . . .\nPradă-mi tot cerul, hoțește-mi toți anii,\ncum m-ai fura de arginți și podoabe . . .\nVreau să fiu sterp, cum sunt bolovanii,\nși gol cum e stânca pe labe.\nCremene-n mine, -n osândă, -n omăt,\nmușchiul tăcerii să mă înece,\nfurtunile dorului să dea îndărăt,\nrupte din piatra mea rece.|1810
A. E. Baconsky|O nuia de răchită|Împlânt în pământ o nuia de răchită,\nO nuia mlădioasă și galbenă —\nȘi mă gândesc la pașii tăi când treceai\nPe nisipul de aur al mării.\n\nNuiaua va da rădăcini\nȘi va crește cu frunze amare,\nȘi vântul îi va dezgoli pulpele\nCând va trece în mai pe câmpii.\n\nȘi tu, tremurând, îmi vei căuta pieptul.\nO, sărutările, flori cu petale de umbră, împlânt în pământ o nuia de răchită,\nO nuia mlădioasă și galbenă.|19
Nicolae Labiş|Mama|N-am mai trecut de mult prin sat si-mi spune\nUn om ce de pe-acasa a venit\nCum c-a-nflorit la noi malinul\nSi c-ai albit, mamuca, ai albit.\n\nAlt om mi-a spus c-ai stat la pat bolnava.\nEu nu stiu cum să cred atatea vesti,\nCând din scrisori eu vad precum matale\nDin zi în zi mereu intineresti.|3710
Carmen Sylva|Mare învrăjbită|Necunoscute doruri, \nDureri nebănuite,\nFrământă ea-n adâncuri\nTinzând spre cer senin.\n\nPrivirea lui albastră\nNevinovată-ntreabă\nNe-nțelegând ce vină\nPrin zbucium ispășește.\n\nEa poartă în vâltoare\nPăcatul pământean.\n\nDurerea o strivește\n'Nălțările-i zdrobind.\n\ntraducere Adrian Maniu|292
Radu Gyr|Marele mutilat|Sunt jumătate-nsămânțat în lut,\nciosvârte vii sădite în ogoare,\nprăsilă pentru leaturi viitoare\nși rădăcini înfipte în trecut.\n\nTârâș, năluca hoitului buimac\nîn cârje schiloade trece peste vreme\nși umbra mea beteagă parcă geme\nca o mustrare crâncenă din veac.\n\nPe străzi de fum mă clatin ca un dric.\nRâd domnișori cu fața ca faianța\nși se feresc să nu-mi atingă zdreanța\nmuierile muiate-n borangic.\n\n- Bicisnici plozi! Bieți umeri de slugoi!\nCoconi scopiți! Gângave rămășițe!\nV-am dat un cer înalt peste troițe,\niar voi călcați luceferi în noroi.\n\nV-am dat un cer ca un iconostas\nși-ați pângărit icoanele senine.\nAh, Țara mea, aș vrea să-ngrop în tine\nși brațul ăsta care mi-a rămas.|3939
Duiliu Zamfirescu|S-aud|S-aud pâraiele cum curg\nÎn pacea palidei lumine,\nSe umple valea de amurg,\nIar eu mă duc gândind la tine.\n\nS-aude clopotul la schit:\nMerg pustnicii să se închine;\nLuceafărul a răsărit,\nIar eu mă duc gândind la tine.\n\nS-aude buciumul în munţi\nÎnfiorând cu lungi suspine\nTăcerea codrilor cărunţi...\nEu mă tot duc gândind la tine.|518
Magda Isanos|Cântecul deşertăciunii|"Îmi risipesc ca o miliardarã\nComoara mea de zâmbete si versuri,\nŞi-n toate aflu proaspete-ntelesuri,\nCum aflã flori o zi de primãvarã.\n\nAsemenea fãrâmelor de stele\nÎn august, eu alunec cãtre moarte,\nDe care numai clipa mã desparte,\nŞi scrumu-i taina strãlucirii mele.\n\nDe la un loc cu pulberea si iarba\nAm legãnat sub soare câte-un vis\nŞi tânãrã si mândrã l-am si scris,\nCa vremea sã-si împidece-n el graba.\n\nEu voi trãi putin, însã prea mult\nCând cuget cât cules-am din durere,\nŞi-adesea-mi par si mie cã-s pãrere,\nŞi nu mã cred, cu toate cã m-ascult.\n\nM-am copt asemeni spicelor si-astept\nSã vie secerisul si sã cad\nÎntr-un hambar de scândurã de brad,\nÎn care stai cu mâinile pe piept.\n\nSi, iatã, de nimica rãu nu-mi pare,\nLa gândul cã m-apropii de-acel ceas,\nCa de iubirea câtã mi-a rãmas\nNecheltuitã-n suflet, si de soare.\n\nDin volumul ""Poezii/Poésies"", 1996"|1015
Vasile Alecsandri|Hora Unirii|Hai să dăm mână cu mână\nCei cu inimă română,\nSă-nvârtim hora frăţiei\nPe pământul României!\n\nIarba rea din holde piară!\nPiară duşmănia-n ţară!\nÎntre noi să nu mai fie\nDecât flori şi omenie!\n\nMăi muntene, măi vecine,\nVină să te prinzi cu mine\nŞi la viaţă cu unire,\nŞi la moarte cu-nfrăţire!\n\nUnde-i unul, nu-i putere\nLa nevoi şi la durere.\nUnde-s doi, puterea creşte\nŞi duşmanul nu sporeşte!\n\nAmândoi suntem de-o mamă,\nDe-o făptură şi de-o seamă,\nCa doi brazi într-o tulpină,\nCa doi ochi într-o lumină.\n\nAmândoi avem un nume,\nAmândoi o soartă-n lume.\nEu ţi-s frate, tu mi-eşti frate,\nÎn noi doi un suflet bate!\n\nVin' la Milcov cu grăbire\nSă-1 secăm dintr-o sorbire,\nCa să treacă drumul mare\nPeste-a noastre vechi hotare,\n\nŞi să vadă sfântul soare\nÎntr-o zi de sărbătoare\nHora noastră cea frăţească\nPe câmpia românească!|4262
Radu Gyr|Cântec de hoț|Fă-mi, Doamne, fereastra ușă. \nlanțurile nuielușă . . . \nBocet de temniță. \nPrinde, Doamne, \nvremea-n palmă \nși n-o mai lasă să doarmă, \ndă-o-n brânci \nde-a berbeleacul \ncă-mi sunt nopțile cât veacul, \nzilele dușmanele, \nclipele hainele sunt ca mărăcinele . . . \nFă-mi, Doamne, fereastra ușă, \ncătușele nuielușă, \ndrevele sfori de mătase \nși cheile chiparoase. \nLanțurile arde-le ca flacăra joardele ; \ngratiile când le ating \nfă-le ațe de paing ; \ncheile, neunsele, \nsă zboare ca frunzele. \nTemniță face-o-ai, \nface, cât un ou, \ncât o găoace ; \nnici de-a lungul,\nnici de-a latul, \nsă nu-ncapă-n ea oftatul. \nPoarta mare cu zăvoare \nfă-o drum, fă-o cărare, \nlacătele de ocale : \nbulgări de zăpadă moale, \nsă vina din cer o ploaie \nlacătele să le-nmoaie ; \nsă răsară soarele \nsă-ndoaie zăvoarele ; \nlacrimile-amarele \nsă topească fiarele ; \nși jalea ca melița \nsă melițe temnița.|1743
Eusebiu Camilar|Crai nou|"Crai nou se tot ivește pe codri și genuni:\nE coasă aninată de tată în goruni,\n\nCând s-a culcat, și timpul cu piatra l-a-nvelit,\nPân'o să crească iarbă mai bună de cosit.\n\nEl s-a culcat, și, iată de când nu s-a răspuns,\nLa subțioară iarbă și mie mi-a ajuns!\n\nSă iau din arbori coasa degeaba m-am tot dus:\nCu cât îmi crește iarba, ea suie și mai sus!\n\nAm să mă zbat, din arbori s-o iau numaidecât:\nCe mă voi face mâine cu iarbă pân'la gât?\n\nDin vol. ""Cãlãretul orb"", 1975"|2873
Adrian Păunescu|Iubire la post-scriptum|Pune fir de doliu la fereastră\nȘi aprinde ultimul chibrit,\nEu am omorât iubirea noastră\nȘi mă mai și mir că a murit.\n\nÎn zadar, dezastru și gâlceavă,\nLa ce bune pândă și complot,\nGlontele-a plecat de mult din țeavă,\nPuntea dintre noi s-a rupt de tot.\n\nUnul dupa altul vin dezastre,\nTot noroiul e, acum, firesc,\nFlorile se sinucid în glastre,\nIată, câinii latră omenesc.\n\nDar, pe actul despărțirii noastre,\nLa post scriptum, încă te iubesc.\n\n20 iunie 1997\n\n(Tragedia națională, 1997)|4505
Duiliu Zamfirescu|Curgea Siretul liniştit|Trecuse toamna gînditoare\nPe rîpi, prin garduri, peste vii,\nȘi închinase toate celea\nAceleiași melancolii.\nDeparte, pe întinse șesuri,\nCurgea Siretul liniștit,\nSub zbor de pasări călătoare\nCălătorind spre răsărit.\nÎnaltă, mișcătoare dungă,\nCe-abia te vezi pe cer senin,\nCîte speranțe zbor cu tine\nCe primăvara nu mai vin !\nO umbră goală, trecătoare,\nViața noastră pe pămînt !\nO pasăre ce pleacă toamna\nDescurajată, fără cînt,\nȘi nu mai vine, nu mai vine,\nCăci tinerețea-i o poveste\nPe care noi o știm c-a fost,\nDar niciodată-o știm cînd este.\nO toamnă, scumpa mea suroră,\nTe-ai dus și tu, ca orice bine,\nȘi noi rămas-am să te plîngem\nCu alți nenorociți ca mine.\nEu m-am deprins de mult cu toate,\nȘi trist, în sufletu-mi m-am strîns,\nDar viața e așa de crudă\nÎncît și astăzi încă-am plîns:\nO amintire de durere,\nUn biet amor ne-mpărtăsit\nCe ca și toamna, ca și toate,\nS-a dus și nu a mai venit.\nȘi care azi, sub umbra tristă\nA tinereții apunînd,\nMi-a răsărit în amintire\nMai dureros ca orișicînd.|496
Adrian Păunescu|Mi-e imposibil fără tine|Nici nu mai știu dacă erai frumoasă\nȘi nici în ce culori îți stă mai bine,\nȘtiu doar că amintirea nu mă lasă\nȘi că mi-e imposibil fără tine.\n\nVizionez femei nenumărate,\nFemei interesante mă mai sună,\nDar rece și străin mă simt de toate\nȘi nu mă văd cu ele împreună.\n\nNu pot nici să-mi explic întreaga dramă\nCare-a decurs din întâlnirea noastră,\nDar vechiul loc al dragostei mă cheamă\nȘi tu îmi faci cu mâna la fereastră.\n\nSubtile explicații cui i-aș cere?\nTot prostul face pe interesantul\nȘi-n condamnarea asta la tăcere\nMai conversesz de-a surda, cu neantul.\n\nȘi cum să transformăm iubirea-n ură,\nDe ce nu noi, ci solii să lucreze,\nȘi să pătăm simțirea cea mai pură,\nPunând incendiul tot în paranteze?\n\nN-aș vrea să te-ndârjesc sau să te sperii,\nNici să te fac să te-ndoiești de tine,\nDar eu te-am adorat fără criterii,\nEstet bolnav, al patimii depline.\n\nDe dragul tău, am fost cu lumea-n luptă,\nTe-am apărat de bârfe și de crivăț,\nȘi după toată veghea ne-ntreruptă,\nCedez numai în lupta împotrivă-ți.\n\nȘi, totuși, tu ai fost cea mai frumoasă,\nLa mine-n brațe îți fusese bine,\nObsesia iubirii nu mă lasă\nȘi-mi este imposibil fără tine.|2347
Nichita Stănescu|Artemis|Tigrii sunt zvelti, fiindca-i iubeste ea.\nEa e Artemis! Ea poate, ea stie.\nPalisandrii se-nchina cu umbra grea\ncând trece si suna sandaua ei vie.\nEa-si tine inima în trupul meu\nsi coama si-o tine în ramuri.\nE arcul ei vertical curcubeu!\nDe degete-i flutura flamuri.\nEa e Artemis! Vorbeste când vrea\nTace când vrea, ca delfinii.\nEa vede zigzaguri numai de stea\nsi gândeste ca iarba, în linii!\nEa-si tine timpul în reci nisipuri\ndintr-o clepsidrã de noapte-zi.\nDaca vrea ea, pe chip, sapte chipuri\nca ale mele-i pot straluci!|1340
Lucian Blaga|La curţile dorului|Prin vegherile noastre - site de in -\nvremea se cerne, şi-o pulbere albă\npe tâmple s-aşază. Aurorele încă\nse mai aprind, şi-asteptam. Asteptam\no singură oră să ne-mpărtăşim\ndin verde imperiu, din raiul sorin.\nCu linguri de lemn zăbovim lângă blide\nlungi zile pierduţi şi străini.\nOaspeţi suntem în tinda noii lumini\nla curţile dorului. Cu cerul vecini\ncu toate că mult mai puţin o să pară.\nAşteptam să vedem prin columne de aur\nEvul de foc cu steaguri paşind,\nşi fiicele noastre ieşind\nsa pună pe frunţile porţilor laur.\n\nDin când în când câte-o lacrim-apare\nşi fără durere se-ngroaşă pe geană.\nHrănim cu ea\nNu ştim ce firavă stea.|3345
Alexandru Macedonski|Orașul mic te fură-ncet|Orașul mic te fură-ncet\nCu ale lui tăcute strade,\nCu oameni proști, dar cumsecade,\nCe nici nu știu că sunt poet.\n\nCu centrul intim și cochet,\nȘi fără case cu arcade;\nOrașul mic te fură-ncet\nCu ale lui tăcute strade.\n\nPrin umbra parcului discret,\nNu se strecoară mascarade\nȘi nu s-aud în el tirade\nDespre-al politicei secret.\nOrașul mic te fură-ncet.|145
Nichita Stănescu|Amiezi de noapte|Vin vremuri roşii, de răscoală, \nSă împle vârf privirea goală \nMocnind din codri şi din stânci \nCăuşul ochilor adânci .\n\nIubito, fumegă din mine \nReci ruguri sterpezite, line, \nÎn tâmpla străzii, brumărie, \nUn cântec surd de puşcărie \n\nMi-s vineţi ochii cum sunt cerbii \nGoniţi de la ospăţul ierbii, \nSătui de noapte şi de vis \nDe dor ucis, de vis ucis... \n\nVin vremuri roşii de răscoală, \nCuţit să-mi vâre-n palma goală, \nFrunzişti din ramul strâmb şi drept \nSă mi le svârle ude-n piept \n\n...Se răsuceşte-n somn oraşul \nSi jar de stele, cu făgaşul \nStă aruncat, al nimănui \nSub cerul adormit, verzui \n\nŞi dube cenuşii, gonite \nCu ochii vineţi din orbite \nOpresc în şanţuri, în amiezi, \nRâs înnoptat de huhurezi \n\nŞi, în amurg de noapte sură, \nZac trupuri far'căutătură \nÎn şanţurile străzilor, \nCu ţărna strânsă-n pumnii lor \n\nDar udă, peste cei din şanţuri, \nNoptirea joacă-albastre danţuri \nŞi hoiturile din noroi \nS-or ridica, în rand cu noi \n\nCu plumbii sângeraţi în ceafă, \nVor arunca din gură, cleafa, \nPe tâmpla străzii brumării \nUn cântec surd, de puşcării...|1323
Leonid Dimov|Destin cu baobab|Oraşul în cadril de mucava\nTrăia, înfricoşat, la cinema,\nIar străzile duceau poveri de şoapte\nDoar între pauze. La cinci şi şapte.\nÎn piaţa cu celebru nume şvab\nCreştea, până la cer, un baobab\nCu fructe cât o casă, cu bodegi\nŞi trenuri de sidef iuţind prin crengi,\nCu gări albastre-n care stam zâmbind\nLa străvezii pahare cu absint\nŞi povesteam din viaţă, şi râdeam\nDe peştii care ne priveau din geam,\nÎn seara-aceea-n care nori duioşi\nAu oglindit lătraturi şi cocoşi\nŞi medici de zăpezi cu nume şvab\nZăcând lângă bonavi, în baobab.|937
George Bacovia|Note de toamnă|Tăcere...e toamnă în cetate...\nPlouă...și numai ploaia dă cuvânt -\nE pace de plumb, e vânt, și pe vânt\nGrăbite, trec frunze liberate.\n\nDeschide,dă drumu, - adorato,\nCu crengi și foi uscate am venit,\nÎn târg, o fată tristă a murit, -\nȘi-au dus-o pe ploaie, și-au îngropat-o...\n\nDă drumu, e toamnă în cetate -\nÎntreg pământul pare un mormânt...\nPlouă...și peste târg, duse de vânt,\nGrăbite, trec frunze liberate.|2902
Mihai Eminescu|Nu e steluță|Nu e steluță tremurătoare\nSă nu gândească în drum de nor\nLa altă steauă strălucitoare,\nLa alt amor.\n\nNumai o viață pe gând de moarte,\nNumai o frunte ce-a-ngălbenit,\nNumai un atom fără de soarte\nNu e iubit.\n\nGalbena steauă fără lumină\nAltar să n-aibă un dumnezeu —\nEste-al meu suflet care declină,\nSufletul meu!|1185
Tristan Tzara|Introducerea lui Don Quichotte|(titlu inițial: Înțelepciune)\n\n\nFugă de cal vioi și ager mi-a fost viața\nAm știut să cutreier lumea întreagă\nNumai o fată mi-a fost dragă\nȘi am dormit până târziu dimineața\n\nCalul bătrân s-a desfăcut în bucăți\nCe-or să fie mâini de viermi și de șoareci roase\nDragostea mea: Iată învățătura ce nu e în cărți\nStai lângă masă tăcută și coasă\n\nEu o să-ți spun ce te așteaptă mai departe\nCoasă gândul meu pe o rochie de mătasă\nPână ce o să te doară ochii - și o să fii mireasă\nȘi până ce gândul meu o să fie carte.|4101
Lucian Blaga|Ardere|Ființă tu - găsi-voi cândva cuvenitul\nsunet de-argint, de foc, și ritul\nunei rostiri egale\nîn veci arderii tale?\n\nAl seminției mele cel din urmă sunt.\nPumn de lumină - tu, pumn de pământ.\nTu rodie,\nTu floare mie, cu puteri de zodie,\nunde și când găsi-voi singurul cuvânt\nîn cercul nopții să te-ncânt?\n\nNepriceput pe lângă vetre\ndar înțeles de zei și pietre,\ncuvântul unde-i - ca un nimb\nsă te ridice peste timp?\n\nCuvântul unde-i - care leagă\nde nimicire pas și gând?\nMă-ncredințez acestui an, tu floare mie,\nca să sfârșesc arzând.|3282
Nichita Stănescu|Stam lungit|Stam lungit şi iată smuls\ntras deasupra, tras de beregată\nîmbrăcat am fost şi dus\nîn trup verde deodată.\n\nAh, să mai fi fost doar eu\niarbă pe un câmp de nori\ncând trimite Dumnezeu\nsă mă pască meteori.\n\nSă fi fost eu albul ciucur,\nvată de vapori întoarsă\nca în sus doar să mă bucur\npe sub stelele ce varsă\n\nraze din lumina lor\nprea sătule find în sine...\nTaure să fiu sonor\nînhămat la reci lumine.\n\nŞi mai sus de sus, mai sus\ntălpile, doamne, mi-ai pus...\n\nDacă numai inima\nar avea mări avea,\n\npicioare prelungi\nochi cu şapte pungi\nîn care ar zace\nNoe-n şapte arce\nşi cu animale vii\nîncăpute în a fi.|1569
Octavian Goga|Cărbunii|Cărbunii când ţi-or arde-n vatră\nÎn seri de ani târzii şi goi,\nTu stând la lespedea de piatră\nSă te gândeşti c-am ars şi noi...\n\nIar când din ochii de jăratic\nVor tresări scântei-scântei,\nSă ştii că visul meu sălbatic\nS-a mai aprins o dată-n ei.|3737
Adrian Păunescu|Adeverinţă de dragoste|Adeveresc, de voie, prin prezenta,\nDe nimeni mituit, minţit, silit,\nC-ai fost femeia mea şi te-am iubit\nŞi cu plăcere ţi-am făcut legenda.\n\nAcum , nu-ţi mai permite nici agenda,\nNici lupta pentr-un minim de profit\nSă-mi dai şi mie-un timp nedesluşit,\nSă nu te joci de-a viaţa și de-a fenta.\n\nEram perechea gata pentru Noe,\nPuteam începe lumea de la doi,\nPe morţi să îi aducem înapoi,\nPuteam învinge trista paranoie.\n\nAdeveresc iubirea dintre noi,\nSper a-ţi servi în viaţă, la nevoie.\n\n5 februarie 2003\n(Din doi în doi, 2003)|2154
Octavian Goga|Strigoii|Case putrede, bătrâne\nDe ruşine şi păcate,\nCase negre, dărâmate,\nDupă voi ce mai rămâne?\nSunt strigoii din vechime\nPrinşi în var şi-n cărămidă,\nSă-i alunge, să-i ucidă\nNu e-n stare încă nime...\nCu răsuflete de ură,\nÎn scrâşnirea lor flămândă,\nEi se-nşiruie la pândă\nPe la orice cotitură.\nOrişicât de înainte\nNoi împingem carul vieţii,\nEi stropesc în ochi drumeţii\nCu ţărână din morminte.\nStaţi cu mâinile-amândouă,\nMeşteri mari în apărare,\nCăci strigoi, cu mic, cu mare,\nVor să strice casa nouă...|1700
Lucian Blaga|Autoportret|Lucian Blaga e mut ca o lebădă.\nÎn patria sa\nzăpada făpturii ține loc de cuvânt.\nSufletul lui e în căutare,\nîn mută, seculară căutare,\nde totdeauna,\nși până la cele din urmă hotare.\nEl caută apa din care bea curcubeul.\nEl caută apa\ndin care curcubeul\nîși bea frumusețea și neființa.|3288
Nicolae Iorga|Azi...|Puteri ce-s nepătrunse,\nPuteri fără de nume,\nPuterile ascunse\nStăpâne sunt pe lume.\n\nCe genii creatoare\nSă mai ajute vor?\nTruditele popoare\nSe-ntorc în contra lor.\n\nS-asculte nu mai pot:\nSatan de jos exultă,\nTrăgând la dânsul tot\nȘi cerul îl insultă!|3688
Lucian Blaga|Vara Sfântului Mihai|Iubito-mbogăţeşte-ţi cântărețul,\nmută-mi cu mâna ta în suflet lacul,\nşi ce mai vezi, văpaia şi îngheţul,\ndumbrava, cerbii, trestia şi veacul.\n\nCum stăm în faţa toamnei, muţi,\nsporeşte-mi inima, c-o ardere, c-un gând.\nSolar e tâlcul ce tu ştii oricând\natâtor lucruri să-mprumuţi.\n\nO, lumea, dacă nu-i o amăgire,\nne este un senin veşmânt.\nCă eşti cuvânt, că eşti pământ,\nnu te dezbraci de ea nicicând.\n\nO, lumea e albastră haină,\nîn care ne cuprindem, strânși în taină,\nca vara sângelui să nu se piardă,\nca vraja basmului mereu să ardă.|1007
Radu Gyr|Și totuși|Adeseori te fulgeră o ghioagă,\nsau câte-un ghiont împuns Măriei-Tale,\nvr-un bobârnac strivit între petale\nși-o-tiflă-n tot ce-n tine se mai roagă.\n\nPrea târfă-i deznădejdea cu paftale\npe sânii reci, cu fața slăbănoagă.\nMereu din soare cade o mârțoagă\nși-un alt cocor din stele se prăvale.\n\nTe-ai rupe crunt de tot ce te-mpresoară,\nde crini băloși, de mlaștina molâie,\nde luna dusă încă subsuoară,\n\nde sfinții gudurați lângă călcâie...\nȘi totuși, după tine, măi, vioară,\ncât de frumoase toate-or să rămâie.|4046
Magda Isanos|Ei sunt săracii|Ei sunt săracii pământului, ei sunt umbroșii\noameni care răspândesc întristare,\nși lumea lor n-are măsură, n-are coloare.\nEi sunt săracii, ei sunt umbroșii.\n\nNimic nu-nflorește acolo, nimica nu strigă,\nci totul se stinge-n umbra covârșitoare.\nEi sunt săracii pământului care-așteaptă-anotimpul\nfăgăduințelor toate.|3425
Adrian Păunescu|Nașterea lui Eminescu|Ciudată noapte simt că o să fie\nși-o să trăznească în dicționar,\nla noapte, în Moldova mijlocie,\nse naște Eminescul nostru iar.\n\nA fost sortit să vină-n cea mai dulce\nși-n cea mai sfâșiată dintre țări,\npleca-vor toți ai zilei să se culce\nși-l vor primi strămoșii lui călări.\n\nAșa firesc se-ntâmplă nefirescul,\npământul nostru suferă adânc,\nla Ipotești se naște Eminescu\nși-n toată România mame plâng.\n\nLa noapte, dintr-un pântec și o slovă,\nse naște steaua celor ce-au tăcut,\nîngenunchez, în fața ta, Moldovă,\nși mâna mult lovită ți-o sărut.\n\nDe-atâtea ori, în vremuri, sfâșiată\nai fost, Moldovă, cum să spun nu pot,\ndar Eminescu ce se naște, iată,\nîn Doina lui, o să cuprindă tot.\n\nCiudată noapte, noaptea noastră mare,\no noapte cum a fost la început,\nși, de la Cernăuți și pân'la Mare,\npâraiele se-aud plângând în Prut.\n\nÎn el tresare trist Moldova toată,\ntoți frații-nstrăinați se regăsesc,\nîn el o inimă va ști să bată\nacum și veșnic, dorul românesc.\n\nÎn Voroneț s-a răsculat albastrul,\nca dintr-un cer fremătător de frați,\nla noapte-n țară va urca un astru,\nse naște El, români, vă închinați!|2355
Lucian Blaga|Cântecul focului|"În fabula verde şi calda-a naturii\ntu crengi ai, iubito, nu braţe,\nşi muguri îmbii, cu mlăditele prinzi.\nDescânzi dintr-un basm vegetal, al răsurii ?\nIa seamă să nu te aprinzi\ncum se-ntâmplă adesea cu lemnul pădurii.\nÎn chipuri atâtea, flacăra-ntâmpină pasul\noricarei fapturi pământene,\nşi drumul i-atine şi ceasul.\n\nÎmi spui:\n""Nimic nu s-aprinde, şi nimeni, de raza de luna"".\nŞi-n galeş surâs înfloreşti mulţumita, crezând\ncă sorţii îi stai împotrivă, oricând,\nc-o sagalnică vorba.\nÎngădui răspuns înălţat peste timp, peste loc?\nFapte, o, câte-aş putea înşira,\nciudate-ntâmplari risipite prin cronici,\nmarturii de legendă, ce-arată\ncă sunt cu putinţa şi un asemenea foc,\nşi asemenea arderi.\n\nIa totul scânteie din toate. Tâmpla s-aprinde\nde tâmpla, şi piatra de piatră.\nO stea nevăzută ia foc în cădere, din gerul\nvăzduhului. Arde-n armură, sub zea cavalerul,\nfemeie învinsă, minune fără vesminte, strângând\nlânga vatra,\nŞi-aprind licurici, ei însuşi, din dragoste rugul.\nIubirea tâsneşte din ţarâna şi face pământului aură\ns-ajungă-n ţării, s-acopere crugul.\n\nRareori numai, sfârţitul nu e cenuţă.\nCât e întinsul şi-naltul luminii,\ndumnezeu singur arde suav câteodată prin tufe\nfără de-a mistui. El crută şi mângâie spinii.\nAltfel noi ardem, iubito. Altfel ne este ardoarea.\nCât e întinsul, cât e înaltul,\nnoi ardem şi nu ne iertam,\nnoi ardem, ah, cu cruzime-n văpăi\nmistuindu-ne unul pe altul."|3299
Benjamin Fondane|Eva|Carmencitei\n\nÎn părul tău e blonda auroră\nȘi-n ochi — eternul nimb al strălucirii.\nFăptura ta o leagănă zefirii\nȘi-n glasul tău e-o muzică sonoră.\n\nPe trupul tău divin întreaga floră\nȘi-a dat tributul ei sortit iubirii\nȘi-n sânii tăi, tăria răzvrătirii\nSuprema năzuință ți-a dat soră.\n\nSpre fructul cald al poamei tentatrice\nNu poate-oricine-n fapt să se ridice!\nNu poate-oricine roadele să guste,\n\nDe-a fi gravat — ca-n plăci de gramofoane —\nDospit în carnea bestiei auguste —\nSonorul ritm al speciei umane!|256
Nichita Stănescu|Andru plângând|Trec prin starea acestui suflet\nposibile existenţe - \nun năvod mortal ce smulge în sus\ntotul, lăsând numai absenţe.\n\nLas locului această-nfăţişare\nşi o adorm, şi o îngheţ, şi o ţin\nîn pura suspendare\na celor care n-au venit şi vin.\n\nNimic nu rămâne el însuşi mai mult\ndecât o foarte singură dată.\nNu sunt vinovat că trăiesc\nîntr-o lume întruna schimbată.\n\nNumai un gând dacă-l întorc, de la tine,\nnu mai regăsesc apoi, înapoia-mi, nimic.\nDepun mărturie-n genunchi despre-aceasta,\ncuvinte pentru nici o ureche ridic.\n\nDecade piatra în inima mea,\nrămân în centrul unor margini ce se schimbă.\nDesigur, eu sunt un cuvânt\nadormit la tine pe limbă.|1328
Vasile Alecsandri|Romanţa de toamnă|De-aş fi-n a tinereţii floare,\nCând toate zilele sunt bune,\nPe când din inima cu soare\nÎn veci lumina nu apune,\nMulte-aş avea în taină-a-ţi spune\nCa să devii tu gânditoare.\n\nDe-aş fi ce-am fost pe lume-odată,\nPrivind în faţă viitorul,\nCând mă-ndrăgeam de orice fată\nCe-mi părea soră cu amorul,\nAş deştepta în tine dorul\nCu-a mea cântare înfocată.\n\nDar nu-s în floarea tinereţii,\nŞi nu-ndrăznesc nimic a-ţi zice!\nMergi dar, copilă,-n calea vieţii\nÎntâmpinând zâmbiri amice.\nEu te-oi privi oftând, ferice,\nRăpit de farmecul frumuseţii.\n\nŞi însă de-ai vrea să ai parte...\nDar ce zic? Timpul ne disparte.\nTu eşti sosind, eu în plecare,\nA ziorilor vie lucire\nNu poate, ah! avea-ntâlnire\nCu-apusul palid ce dispare!|4273
Emil Botta|Vino, nu veni|În timp ce sufletele rătăceau, am rămas ca statui funerare, \nvitrege nopți pe malul apei sorbindu-ne privirile amare.\n\nFrumoasă și tristă erai!\nGloriei tale fost-am cupă, de-argint vasul.\nPrintre rarele trestii, când luna lucea, eram pasul tău, mersul tău, eram\nPasul.\n\nVino, nu veni, iubito, între toate aleasă,\nVino, nu veni, dulcea mea înserare\nPe malul apei să amurgim, împietriți ca statui funerare.|596
Duiliu Zamfirescu|Adio, Napoli|Adio, Napoli, cetate\nDe creaturi încântătoare\nCu gene lungi, catifelate,\nCu sufletele însetate\nDe zgomot şi de soare.\n\nE scris să-ţi închinăm şi ţie\nAcest netrebnic de cuvânt,\nOraş de vis şi nebunie\nCum n-a fost şi n-o să mai fie\nUn altul pe pământ.\n\nÎncins cu viţă drept cunună,\nCu gânduri calde şi senin,\nÎnchin amorului, la lună,\nCa un păgân din vremea bună,\nPaharul meu cu vin.\n\nAdio dar, rămâi cu bine\nÎn visul tău de dimineaţă\nFii pururea făr-de suspine,\nPrecum e drept şi se cuvine\nCui crede în viaţă.|484
Mihai Eminescu|În liră-mi geme și suspin-un cânt|În liră-mi geme și suspin-un cânt,\nCăci eu îmi vărs acum veninu-n vânt.\nPrin minte-un stol de negre gânduri trec:\nSpre casa cea din patru scânduri plec,\nGemând, plângând eu fruntea pun pe mâni,\nSe rumpe suflet, mi se rupe sân,\nScăpare caut în zădar de chin...\nSă stângi un dor ce-n sânu-mi arde — vin!\n\nCând te doresc eu cânt încet-încet:\nPlec capul la pământ încet-încet\nȘi glasul meu răsună tânguios\nCa tristul glas de vânt încet-încet.\nȘi orice vis, orice dorinț-a mea\nEu singur le-am înfrânt încet-încet.\nSăgeata doar a crudului amor\nÎn suflet mi-o împlânt încet-încet\nȘi simt veninul pătrunzând adânc...\nCu sângele-l frământ încet-încet\nȘi nu-mi rămâne decât să pornesc\nSpre al meu trist mormânt încet-încet.|1155
Dimitrie Anghel|Nocturnă|Nu bate-n țărm, nu cântă, nu murmură, nu cheamă,\nCi răzimându-și tainic supt cap imensa-i liră,\nA adormit și-acuma încet-încet respiră;\nIar eu, cu pași de umbră, pășesc pe țărm cu teamă.\n\nPășesc încet ca noaptea în casa dragei mele,\nȘi-atunci, ca rușinată, frumoasa uriașă\nLa piept își strânge-n falduri bogata ei cămașă\nȘi trupul și-l ascunde supt spuma-i de dantele.\n\nSe limpezește-n urmă, în păr cercând să-și prindă\nDin negrele-i adâncuri podoaba ei de mâne,\nȘi-apoi, gătită astfel, de noapte-așa rămâne,\nIar luna se coboară pe cer ca o oglindă.|459
Nichita Stănescu|Cântec (4)|Zburau berze pe lunci printr-un gând\ncu sufletul lor de aripile lor atârnând.\n\nZburau spre zările zburătoare din gând\ndeasupra valurilor de mări atârnând.\n\nŞi toate ieşeau una câte una din gând\nschimbându-se una câte una în cuvânt\n\nîntr-un cuvânt pe care-l ţineam în gând\nîntr-un cuvânt pe care sufletul mi-era atârnând.|1362
Ilarie Voronca|Lene|(fragment)\n\n\nLene! În depărtare bărcile pescarilor\nAu desfăcut cerul ca o pânză mai mare\nNisipul e o oglindă aburită unde pașii\nApar și apoi se șterg ca obrajii\n\nCâți suntem? Această dimineață liniștită de august\nNe-a surprins aici unde cuvintele se amestecă\nCu vorbirea nedeslușită a mării. Copiii\nLiberi, răzăând în soare, aleargă după o minge\nCare traversează ca o planetă spuma zilei\n\n(...)|3033
Virgil Carianopol|eu nu am copilărit cu nimeni|titu\n\nce-mi pasă dacă femeia ta îmi face cu ochiu\ncând îi vor creşte prin rochie\nmâinile amanţilor clandestini?\neu nu ştiu să flirtez\nnici să vorbesc încet\neu târăsc deziluziile după mine ca nişte suferinţe\nşi plec strigând printre oameni\npriviţi\ndacă sunt slab sau tăcut\ntrist sau mai scund cu o şchioapă ca spiritele voastre\nce vă pasă\ncând vă vorbesc de rău\ncând fac poeme proaste\nori când vă fac măgari?\nfiecare cuvânt este un soldat rănit\ndin marea bătălie ce se dă în mine\nferiţi-vă\npoemele mele sunt contagioase.|2124
Nichita Stănescu|Trei cai|Ea mi-a spus, căci mă iubise, — \ndespre marele Ulise,\ncare tocmai plânsu-mi-se\nde rău gând, de negre vise.\n\nEl mi-a spus, căci mă urâse, — \ndespre lucrurile plânse, \ndespre vremurile scurse,\ndespre patemile duse.\n\nEi mi-au spus, căci mă uitară, — \ndespre-o grea şi dulce seară,\ncând trei magi din Sud picară\ncu trei cai de sare-amară\n\nCu trei cai de unt-de-lemn,\ncu trei cai de lemn solemn,\ncu trei cai de rădăcină\nîn zăbale de lumină\n\nCu trei cai de chiparos\ncu trei cai sculptaţi din os\nde din osul meu din piept\npotcovit şi înţelept\n\n...de când tu l-ai sărutat\ncu un tandru nechezat.|1589
Adrian Păunescu|Ieșirea din cerc|Ascultă tu, iubirea mea, ascultă\nDe ce mi-e dat de forme să alerg.\nCă s-a mărit plăcerea lor ocultă\nDe-a-nscrie toate formele în cerc.\n\nEu am văzut plângând patrulatere\nCe nu-și puteau închipui că-ncap\nÎn cercul care tuturor le cere\nDefinitiv transfer la el în cap.\n\nTriunghiurile mândru ascuțite\nErau mototolite cu aplomb,\nZvârlite-n cercu-aceleiași ursite\nCa și dramatic condamnatul romb.\n\nNimic nu scapă cercului din urmă,\nUn cerc anulator și uniform,\nÎntreaga geometrie e o turmă\nScâncind secret, dar pactizând enorm.\n\nAscultă tu, iubire imperfectă,\nDe ce, să ne păstrăm așa, încerc:\nCă mă-nspăimântă viața de insectă\nA formelor ce se supun în cerc.\n\nEu nici cu-atât, cu-o linie, oricare,\nÎn cercul silnic nu mă dau supus,\nSuntem un poliedru în mișcare,\nCe căutăm pe unde aripi nu-s?\n\nE cald în cerc și uneori e bine,\nAi avantaje mari la orice pas,\nDar parcă prea ți-e viața de rușine\nCât timp ți-o circumscrie un compas.\n\nIubita mea, în dinți îmi port cuțitul\nSă tai anulatorul cerc urât,\nDecât în cerc chiar larg cât infinitul,\nMai bine într-un punct, și nici atât.|2292
Ion Barbu|Pentru marile Eleusinii|Când calda strălucire a lunilor toride\nVa prinde să decline, când soare potolit\nSpre golfuri de-ntuneric va luneca, trudit,\nÎși va rosti chemarea din nou, Eumolpide...\n\nLa vorba lui, pătrunsă de-un tăinuit fior,\nTu vei ghici durerea Zeiței pământene\nȘi plânsetul Fecioarei, ce câmpuri leteene\nI-e dat mult timp să ude în roua ochilor.\n\nȘi-n toamna, somptuoasă de purpură și nacru,\nÎn toamna unde seara încheagă tonuri vii,\nPrin surda picurare a orelor târzii\nÎți vei purta tristețea, încet, pe Drumul Sacru.\n\nNocturne bolți vor ninge, din slăvi, misterul lor.\nÞi s-o răsfrânge-n suflet tăria-ngândurată\nIar sfânta ta durere va trece legănată\nÎn ritmuri largi și grave, de corul sferelor.\n\nPe Calichor, în templul încins de roci calcare,\nAcolo te așteaptă, cucernic, dorul meu;\nAcolo vei ajunge în Marea Noapte, greu\nDe gânduri, de neliniști, de-adâncă-nduioșare.\n\nMă vei urma... Cuvântul va depăna domol\nPovestea fără nume a Nunții Subterane;\nUimit, îi vei cuprinde supremele arcane\nDin culmi nebănuite și limpezi de simbol.\n\nIar când, topit în apa adâncilor mistere,\nZeiței chtoniene întreg te vei fi dat,\nCu mâini îngemănate și gând cutremurat\nÎți voi aduce iarba culeasă în tăcere...|3106
George Coşbuc|In opressores|Tu te plângi că milă nu-i?\nMai aştepţi tu mila lui?\nHaina el ţi-o ia din cui,\n Pânea de pe masă.\nCasa ta, şi ei stăpâni!\nPrindeţi ce vă cade-n mâni,\nŞi-i loviţi la mir, români,\n Că-i la voi acasă.\n\nNumai temniţi ne-au zidit,\nNumai lanţuri au gătit,\nNumai cuie-au făurit,\n Cruci de schingiuire:\nDar, pe moşi şi pe nepoţi,\nŞi pe iad, pe dracii toţi,\nNu mai vrem să fim iloţi,\n Nu vrem umilire!\n\nNoi ne-am plâns şi-am plâns de-ajuns,\nNe-au bătut, şi ne-am ascuns;\nNe-au scuipat, şi n-am răspuns —\n Am crezut în soarte.\nNoi murim de mii de ori:\nŞi e laş aşa să mori!\nSus, români! Suntem datori\n Numai cu o moarte\n\nPrigoniţi de soarte noi?\nSlabi şi de virtute goi?\nLaşi copii din taţi eroi?\n E minţit cuvântul!\nAzi ne prigonesc acei\nCari ne cred bărbaţi mişei,\nCă privim tăcând la ei\n Cum ne-nchid mormântul.\n\nStaţi cu mâna-n sân, flăcăi?\nN-auziţi plângând prin văi?\nCeru-i roşu de văpăi\n Şi se umflă vadul:\nDumnezeu ni-e-ntr-ajutor!\nDacă şi el e de-ai lor,\nNu-l mai vrem ocrotitor:\n Ne-nfrăţim cu iadul.|650
Octavian Goga|Profetul|Am fost proroc, pe drumul din pustie,\nCând zilele mureau, nemângâiete...\nAm fost proroc, izvor de apă vie,\nToţi m-aţi băut, de friguri şi de sete.\n\nUn vaier surd din veacuri depărtate\nVenea la mine-n noapte să mă cheme,\nŞi mă găsea cu buze-nfrigurate\nDin plânsul vostru împletind blesteme.\n\nIloţi flămânzi de pâine şi de soare,\nÎn carnea mea eu v-am dospit fiorul,\nŞi despicând a vremilor vâltoare,\nPrin graiul meu vorbea Mântuitorul.\n\nÎnsângerat v-am răscolit cărare\nCu inima, cu pumnul şi cu dinţii,\nM-am îmbrăcat în neguri şi pierzare,\nCa să vă dau limanul biruinţii...\n\nCând valul meu s-a revărsat pe uliţi\nO clip-abia, din larga lui năvală,\nDin mii de guri, din strigăte şi suliţi,\nI-am auzit cântarea triumfală.\n\nO zgură neagră i-a rămas în urmă.\nCe mic e azi alaiul tuturora!\nStrăină mi-e biruitoarea turmă\nCu tot noroiul unde-şi joacă hora.\n\nUn chiot strâmb îmi urlă la fereastră,\nNorocul lui mă mustră şi mă doare.\nNu-i visul meu în fericirea voastră,\nEu am vestit o altă sărbătoare.\n\nMă-ntorc din nou spre culmi de-odinioară,\nCa să nu-mi sfarm o sfântă profeţie,\nCu ce mai am din vechea mea comoară,\nLăsaţi-mă să plec iar în pustie...|3776
Dumitru Iacobescu|Eldorado|Amurg pe-o mare de topaz...\nPornește nava-n joc de spume,\nIar cei plecați spre-o altă lume\nStau înlemniți ca-ntr-un extaz.\n\nAdio!... o copilă pală,\nCu gesturi mute de delir,\nÎn unde zvârle-un trandafir,\nSmulgând petală cu petală.\n\nIar cerul ftizic scuipă sânge;\nUn glas pierdut în valuri plânge;\nSe-nalță adieri bolnave.\n\nUn marinar uitat în port\nPrivește urma mândrei nave\nSarcastic ca un cap de mort.|2851
Nichita Stănescu|Marină|Înfăşurat într-un val\nstrângând în braţe un peşte\nsimt malul cu iarbă natal,\ncum mă izbeşte.\n\nÎnfăşurat într-un corp,\nstrângând în sine un cuget,\nmi-e strigătul orb\nlovit de un muget\n\nÎnfăşuat într-un semn\ncu gura pe-o cifră,\nte-aud cum mă chemi\ndulce hidră.|3590
Nichita Stănescu|Vineri la ora 17|Ploua afara si stam si fumam\nsi beam si ma gindeam la o fata\nde care nenorocitii mei ochii\nse indragostisera.\nImi tineam mina mea grea de boxeur\npeste ochi ca sa nu-i las sa plinga\ndezesperat de faptul ca ei, de la o vreme\nnu ma mai sprijina in taina privirii.\nLe-am spus: natura etse vie, natura nu e moarta\ndar ei nu ma intelegeau\nei plingeau cu lacrimi sarate\nsi-atunci mi-am zis:\nNu, nu am dreptate\nam gresit, am gresit, am gresit,\nsentimentele nu sunt o discretie a gindirii\nnu, ele nu sunt o pudoare a ideii,\no gratie a ei\nEle sunt chiar ele, si atit.\nAm gresit.|1597
Adrian Păunescu|De-a Copilăria|Când dulci colinde cad\nSimţim nevoia vie\nDe-o casă, de un brad\nŞi de copilărie.\n\nAfară-i iarnă grea,\nNinsoarea e albastră,\nIar noi ne vom juca\nDe-a toată viaţa noastră.\n\nPe geamuri mâini de sloi\nÎşi ţes în gheaţă ia,\nNoi ne jucăm de-a noi\nŞi de-a copilăria.\n\nNinsori pe care bat\nŞi focul mai tresare,\nŞi am adus un brad,\nŞi i-am cerut iertare.\n\nNe aşezăm pe jos,\nUn fel de plâns ne pierde,\nO, brad, o, brad frumos,\nCu cetina tot verde.\n\nAtâtea-nstrăinări,\nŞi inutile toate,\nNi-i dor de adevăr\nŞi de intimitate.\n\nCopii, copii frumoşi,\nPrefaceţi-vă bine\nCă-l aşteptaţi pe Moş\nŞi credeţi că şi vine.\n\nHai, Moşule, apari\nSă-ţi cânte vechiul nume\nCopii cu ochii mari\nPrivind în altă lume.\n\nSe-arată timpul când\nDin epoca săracă\nUn om pe Moş jucând\nDevine ce se joacă.|2234
Anton Pann|Omul nu poate să facă un lucru la toți să placă|Hogea s-apucă odată ca să-şi facă un cuptor,\nPe nevasta sa-mprejuru-i având-o de ajutor;\nDupă ce-l isprăvi însă, după cum lui i-a plăcut,\nVeni un vecin şi-i zise că nu e bine făcut,\nPentru că l-a-ntors cu gura către vântul de apus,\nCi era să fie bine spre miazăzi să-l fi pus;\nAltul viind zise iară: - Hogea, ce bine făceai\nCătră răsărit cu gura cuptorul de-l întorceai;\nAltul iar îi zise: - Hogea, eu în locu-ţi de eram,\nCuptorul spre miazănoapte cu gura lui îl puneam.\nVăzând Hogea că la nimeni lucrul lui nu i-a plăcut,\nÎl strică ş-apucând iarăşi, pe rotile l-a făcut;\nDup-aceea din prieteni în vreun fel de îi zicea,\nEl se apuca îndată şi-într-acolo-l întorcea.\nŞi aşa Nastratin Hogea cu cuptorul învârtit,\nAl fiecăruia gustul şi plăcerea i-a-mplinit\nZicând: - Câtă osteneală pentr-un cuptor avui eu,\nCa să-l fac pe gustul lumii, iar nu după placul meu.|2753
Adrian Păunescu|După limită|Au fost atâtea zile de prăpăd\nȘi brațele mi-au ars în care-ai stat,\nÎncât acum nu vreau să te mai văd,\nChiar dacă par eu însumi vinovat.\n\nDacă-aș afla că mâine ai să mori\nȘi n-ar fi nici o stavilă în drum,\nEu te-aș lăsa și ultimei orori,\nAtâta de străină mi-ești acum.\n\nSpitalul de urgență care-am fost\nS-a transformat într-un local de rău,\nSă nu vii tu, că prețul vă e prost,\nDar poate fi director tatăl tău.\n\nStrăino, nu cumva și nu cumva\nPe-aici prin jur cu-o vreme înapoi,\nPoate cunoști mai bine dumneata,\nIubirea noastră s-a pierdut de noi?\n\nDacă-ai muri, n-aș trece să te văd,\nMi-e prea destul atât cât te-am iubit.\nÎn rest, ridic asupră-mi un cuțit\nȘi îți urez drum bun către prăpăd.|2258
Magda Isanos|Rochia|Din lada mirosind a molii si-a parfum\na scos o rochie din tineretea ei bunica.\nSubtire-i si usoara ca un fum,\nde parca-ar fi tesuta din nimica.\n\nCa trist fosneste crinolina de matase,\nvolanele i se distrama si se taie,\nsi-n loc de raze, siluete gratioase,\ndin alte vremi, danseaza prin odaie.\n\nRevede balul cel dintii batrina,\nisi recunoaste rochia de fata\nsi-i tremura pe-atlasu rece mina\nde-nduiosare multa-nfiorata.\n\nSi cum isi pleaca fruntea tot mai tare\ni-asa de girbova bunica-n vechiul sal...\nCe s-a facut frumoasa dansatoare\ncare-a plutit in rochia de bal?\n\nPicioarele usoare si micute,\nsi ochii, si surisul stralucit,\nin trupul girbovitei bunicute\ncum, oare, pe vecie de-au murit?\n\nSi mi-au raspuns matasurile moarte,\nsau poate chiar batrina-n vechiul sal;\nnu, n-au murit, danseaza mai departe\nmereu in alte rochii, primul bal.|3445
Alexandru Macedonski|Destinul|Se zice că Destinul stă-n mâna omenească...\nAştearnă-şi fiecare de vrea să s-odihnească...\nMedaliile, însă, au vers, ca şi revers...\nMunceşti şi mori de foame... Stai trântor, faci palate...\nNumească-l muritorii, Noroc, Fatalitate,\nCu tălpile-i gigantici apasă-n Univers!\n\nÎn cale ne stă vecinic privind la orişicare...\nŞi-n clipă, de voieşte, te face mic sau mare...\nPuternic fii ca Cezar, că el te face mic;\nFii mic, că te ridică să fii atotputernic;\nEl singur este mare, iar omul e nemernic,\nNemernic şi nimic!\n\nPrecum se duce fulgul oriunde vântu-l duce,\nOriunde hotărăşte, — acolo ne conduce!...\nSă râdem sau să plângem rămâne neschimbat,\nE surd şi nu ne-aude; e orb şi merge-orbeşte,\nZburând pe dibuite, înalţă, fericeşte,\nCoboară nencetat!\n\nAşteaptă-l cu răbdare sau tremură de frică,\nDe vrea, el te scufundă, de vrea, el te ridică!\nVârtej fatal, te bagă în cercu-i de oţel,\nŞi, facă-ţi fericirea, sau chiar să ţi-o sugrume,\nPe faţă puie-ţi râsul, sau dorul s-o consume,\nTe ţine-nchis în el!\n\nÎntemeiază tronuri şi pe-altele sfărâmă\nUn fulg e omenirea în mâinile-i de-aramă!\nCu regi şi cu popoare se joacă nemilos!\nAdeseori ridică la culmile de stimă\nUn suflet fără aripi, un corp mânjit de crimă,\nŞi-adeseori Virtutea rămâne tristă jos!\n\nÎn cartea sa fatală pe toţi înscrişi ne are\nPe cerşetorul gârbov şi pe-mpăratul mare!\nŞi toţi deopotrivă în faţa lui rămân!\nDar el, de sapă-adesea şi drepţilor mormântul,\nÎncai au şi monarhii ce stăpânesc pământul,\nÎntr-însul un stăpân!|125
Radu Gyr|Leșul|Zvârlit de ape, putrezea în stuf,\nrăscopt dogorii crâncene din slavă.\nSub muște verzi, duhoare și otravă\nvărsa din ticălosul lui burduf.\n\nGreu ne robea priveliștea grozavă,\nnu lăcrima o frunză din zăduf...\nTu suspinai și-un tremur de zuluf\nse întrista pe tâmpla ta suavă.\n\nTe-ai aruncat de gâtul meu. Plângeai.\nTe-am strâns la piept și gura ta de floare\nm-a-nmiresmat cu clipa ei de rai.\n\nȘi, beți, pierduți în sfânta sărutare,\nne scufundam iubirii fără grai,\nuitând cum moartea zumzăie sub soare.|3929
George Topîrceanu|Noiembrie|"Plouă stupid...\nCerul îşi scutură\nCa dintr-o ciutură\nFrigul lichid.\n\nCârduri de ciori -\nNeagră pecingine,\nFlori de funingine\nZboară sub nori...\n\nPlouă perfid.\nŞi-n doză minimă\nPicură-n inimă\nNeant acid.\n\nPlouă de sus...\nToamna ironică\nÎmi scrie-o cronică\nCât un Larousse.\n\n(O Halim?, -\nPentru că nu cere\nNici introducere,\nNici ""va urma""...)\n\nPlouă placid:\nA...e...i...o...u...ă...\nDacă continuă,\nMă sinucid!"|2952
Tudor Arghezi|Îmi pare rău|"Îmi pare rău că Dumnezeu pe toți,\nNe ia drept niște spărgători și hoți\nȘi niște haimanale,\nCrezînd că tot umblăm după parale\nȘi după giuvaierele Mariei - Sale.\n\nLe leagă noduri, le chitește într-ascuns,\nCă să ne mință, cu lumină el le-a uns\nȘi le arată doar pe dinafară,\nCă înlăuntrul lor e noapte chioară,\nÎn care ține totul să îngroape.\nÎl supără să le vedem mai de aproape.\n\nCă nici n-ajunge mînă la zăvoare\nȘi se zgîrceşte și te doare.\nPe toate celea scrisă-i fără carte,\nPedapsa lui - "" Primejdie de moarte "",\nPe om, pe bobul mic și pe gîndac,\nPîn' la sămînța cît un vîrf de ac.\nNu mai vorbesc de cele mari detot;\nPînă la ele să ajung nu pot.\n\nDe cum atingi ceva, ori moare aia,\nOri tu, că peste tot văpaia\nLui umblă ca un fulger orb, și trece,\nȘi arde, și ucide, nevăzută, molcomă și rece.\n\nNu zic și eu sunt tot o haimana,\nDar drag îmi ești, Sfinția -Ta,\nȘi pot să mă -ncumet să jur\nCă umblu, nu să fur,\n\nDar ispitit, să văd, și cuvios,\nCum drămuieşti tu bezna de frumos,\nDe-ai pus-o pretutindeni cîte-un pic,\nNu zic că-i rău, nici bine vreau să zic,\nNici nu mă bag în meșteșugul tău.\n\nDar, vezi, că de părerea ta îmi pare rău.\n\n1959"|4155
George Bacovia|Ca un vin|Voi bea, ce să fac?\nPână la analiză, mă distrez.\nDe ce să ne temem\nDespre un „aiurez”?\n\nA, dac-ai fi de esenţă,\nRăscopt ca în repeţitul ferment,\nPoate am munci să aflăm\nAl vieţii lament.|2896
Radu Gyr|Rondelul aripilor frânte|Mereu aripile se frâng,\nmereu țărâna asta speră.\nMereu pe trista noastră sferă\nobrajii râd și ochii plâng.\n\nHeruvimi de-o zi, crescuți în seră,\nne prăbușim în câte-un crâng.\nMereu aripile se frâng,\nmereu țărâna asta speră.\n\nAșa venim din eră-n eră,\nba spânzurați de-un zbor nătâng,\nba sfâșiați de vreo himeră...\nMereu țărâna asta speră,\nmereu aripile se frâng.|4002
Marin Sorescu|Plecare|Mă întorc cu faţa\nSpre perete\nŞi le spun prietenilor\nÎndureraţi:\nMă întorc repede.|2628
Magda Isanos|In diminetile clare|Uneori, în diminetile clare,\nma uit drept în soare râzând\nsi nu pot crede c-am sa mor în curând;\nviata mea suna înalt, fara-ntristare.\n\nCred în ea, cred în numele ei\nsi-n colorile-anotimpului meu,\nzvelta ca mestecenii, mereu,\nsa freamat as vrea în soarele-acesta dintâi.\n\nPoate nu va fi seara, poate nu va cadea\nîn putred octombrie fruntea-mi aprinsa;\nîn gluma pun mâinile mele pe piept si zic\nviata e stinsa de mult, viata e stinsa…\n\nÎnsa mai plin decât gradinile-n vara,\nsângele meu suna atunci ridicând\no dulce-aurora-n obrajii de ceara:\no, nu-i adevarat c-am sa mor în curând|1035
George Topîrceanu|Şoapte|În noaptea tristă care ne desparte,\nTu poate simţi în jurul tău suspine\nŞi fâlfâiri de aripi şi de şoapte...\nE dorul meu ce vine de departe\nŞi ostenit adoarme langă tine,\nCuminte ca un fluture de noapte\nCe s-a lăsat la capul tău, pe-o carte\nÎnchisă de la sine\nCând ai simţit că somnul ne desparte...|2965
Ion Barbu|Banchizele|Din aspra contopire a gerului polar\nCu verzi și stătătoare pustietăți lichide,\nSinteze transparente, de străluciri avide,\nZbucnesc din somnorosul noian originar.\n\nMereu rătăcitoare, substratul lor închide\nTot darul unui soare roșiatec și avar,\nApoi, de-a lungul nopții tot aurul stelar\nȘi toată înflorirea reflexelor fluide.\n\nIar când, târziu, prin trude-ndelungi și fir cu fir\nAu strâns în năvi de gheață un fabulos Ofir,\nPornesc, pline de spornica lor muncă,\n\nPornesc să-și întrunească ascunsele comori,\nȘi peste mări de umbră și liniște, aruncă\nEfluviile unor neprihănite zori.|3081
Anton Pann|Cine fură azi o ceapă mâine fură și o iapă, dar or în temniță plânge, or picioarele își frânge|Nastratin Hogea-ntr-o vreme nici un câştig neavând\nŞi în cea mai de pre urmă sărăcie ajungând\nHotărâ să fure ceapă de la un al său vecin\nCe avea destulă-n casă şi nu da la vreun strein.\nDar văzând Nastratin Hogea că el uşa o-ncuia,\nPlan făcu pe coş să intre noaptea şi ceva să ia.\nDeci suindu-se pe casă şi privind pe coş în jos,\nSe ivi-n el umbra lunii în chip de stâlp luminos,\nŞi lăsându-se la vale p-acea umbră, amăgit,\nDeodată fără de veste se pomeni jos trântit,\nRămâind ca vai de dânsul cu piciorul rupt în loc,\nAvând mică norocire că n-a fost în vatră foc.\nDeşteptându-se vecinul, de bufnirea-i când căzu,\nSe sculă totdeodată, nici o clipă nu şezu,\nStrigă, cere la nevastă lumânarea-n grab să-i dea,\nMai curând să prindă hoţul, şi cine e a-l vedea.\nIar Hogea zise: - Vecine! atât să nu te grăbeşti,\nCă ce am păţit, şi mâine tot aicea mă găseşti.|2745
Nichita Stănescu|Nod 22|O subțiasem strângând-o cu brațul drept\nde coasta mea,\ncădeam cu respirarea peste ea,\no adumbream cu umbra vorbei ce eram,\npe toată eu o albăstream\ncând steaua cea din raze ne-a trezit\npe jumătate oameni,\njumătate mit\ntrăiam de parcă ne scriam,\nde primăvara verde ne toceam,\niară de toamna aurie\nca prin al simțurilor geam,\nmai ne vedeam,\nmai nu ne mai vedeam,\nși mai trăiam, trăiam, trăiam,\nși mai muream, muream, muream.|3613
Adrian Păunescu|Cum mor țăranii|Spre casă drumuri nu se mai aștern\nȘi viața e din ce în ce mai roză,\nȚăranii, astăzi, mor în lift, modern,\nCa Lăncrănjan, un Murăș trist de proză.\n\nAtât a mai putut să facă el,\nCând l-a surprins, neiertător, târziul:\nC-un ultim gest de ardelean fidel,\nA-ntins un braț, să-și mai atingă fiul.\n\nNici n-ar avea o altă moarte rost,\nScenariile morții se mai schimbă,\nȚăranii nu mai sunt precum au fost,\nAbia de mai vorbesc străvechea limbă.\n\nLiteratura nu e pentru ei,\nCă ei sunt animale de la țară,\nEstetica o bat cu pașii grei\nȘi, de aceea, trebuie să moară.\n\nEi sunt și nesărați, și serioși,\nEi relativizează, amărâții,\nEi țara și-o iubesc din moși-strămoși,\nFurați făinii și lăsați tărâții.\n\nAșa se sting țăranii pe la noi\nPlătindu-i vieții ultima chirie,\nMereu învinși, în fiece război,\nDe-o ambulanță care întârzie.\n\nȘi mai era, probabil, un minut,\nȘi se puteau salva și ei de moarte,\nBrancarda șansei n-a mai apărut,\nReanimarea nu era departe.\n\nȘi, totuși, uite că țăranii mor,\nCă nu mai știu pe unde s-o apuce,\nIar pâinea de pe masa casei lor\nSe face piatră și miroase-a cruce.|4434
A. E. Baconsky|Vântul|Mă uit la vânt și nu-l văd,\nMă uit îndelung și nu-l văd,\nVăd doar arborii cum se clatină\nȘi frunzele cum aleargă prin iarbă.\n\nMă uit la timp și nu-l văd,\nMă uit îndelung și nu-l văd —\nVăd doar copiii cum cresc\nȘi oamenii cum încărunţesc şi se-apleacă.|2662
Emil Botta|Fabula|"Va voi ridica la rangul de copac,\nspus-a Dumnezeu ierburilor blajine,\niata, in primavara care vine,\ncresterii voastre nu voi mai pune capac. \n\n"" Sa nu credeti in el, e un fagaduitor,\nzise titirezul care se-nvartea la radacina lor.\nMie mi-a promis ca o sa ma faca om,\ncu ciubotele, o comoara de om. ""\n\nDar un grec, un esop, auzindu-l grai :\n"" Daca Dumnezeu si-ar implini cuvantul, ce-ar mai fi ?\nFapta lui pentru ambitiosi e tagada\nsi spusa e ademenire, e incercare, e nada. """|2865
Adrian Păunescu|Viața la figurat|Când înfăptuiam ceva,\nceea ce înfăptuiam era luat la figurat,\ncând nu înfăptuiam ceva,\nceea ce nu înfăptuiam era luat la propriu.\n\nAș putea spune că marea nenorocire\na fost, nu numai diferența dintre\nluarea la propriu și luarea la figurat,\ncât lipsa de siguranță în toată viața\ncum voi fi luat?\nla propriu sau la figurat?\nȘi, vai, nimeni sa nu dea niciodată\nViața la propriu pentru viața la figurat.|2476
Radu Gyr|Rondelul unei biblioteci|Omar, Atilla, Hanibal\natât de buni surâd în carte,\nlângă Danton și Bonaparte,\nproptiți de-un prinț medieval.\n\nCe galeș se privesc din moarte\nSpinoza, Platon și Pascal!\nOmar, Atilla, Hanibal\natât de buni surâd în carte,\n\nÎi șterg de praf pe rând, în parte,\nși-i pun în raft cu-n gest egal,\nsă se-nțeleagă mai departe...\nAtât de buni surâd în carte,\nOmar, Atilla, Hanibal.|4008
Lucian Blaga|Anno domini|Intrat-a noaptea-n burg, fara de vama.\nSi-i dat sa ninga iar sub ore sure.\nTanjesc pe stresinile catedralei\nmedievale duhuri de padure.\n\nBataia ceasului starneste liliacul\ndin somnul lung, in care s-asezase.\nCenusa ingerilor arsi in ceruri\nne cade fulguind pe umeri si pe case.|969
Adrian Păunescu|Iluzia c-am s-ajung la tine|Până acolo dac-ar fi un tren\nŞi gările s-ar aşeza-mpotrivă,\nEu, negreşit, m-aş înhăma la el\nŞi-aş accepta să-i fiu locomotivă.\n\nDacă pe-acolo s-ar afla un port,\nÎntr-o blocadă până sus la stele,\nAş plânge pân'la tine drumul meu\nŞi-aş naviga pe lacrimile mele.\n\nŞi, dacă te-ai afla-ntr-un cimitir,\nÎn care nicio inimă n-ar bate,\nL-aş lua şi l-aş purta la Dumnezeu\nCa să-l transforme în maternitate.\n\nEu propriu-zis nu ştiu pe ce pământ\nTe afli azi, în plină sărbătoare,\nŞi nici nu am pe cine să întreb\nÎn patria adreselor neclare.\n\nM-aş da unor mărunte vietăţi,\nSă mă îngroape, undeva, în munte,\nCa să-ţi răsar la primăvară trist\nÎn forma unui lujer, lângă frunte.\n\nAtât de aberant şi de brutal\nSe-ntâmplă toate în această dramă,\nÎncât eu cred că nu ştiu cine eşti,\nDe unde eşti şi nici cum te mai cheamă.\n\nŞi, totuşi, orişiunde aş pleca,\nMă-mbăt de-acest ciudat coşmar de bine\nŞi mă narcotizează, stând pe loc,\nIluzia c-am s-ajung la tine.\n\nAdrian Păunescu\n(„Liber să sufăr”, 2003)|4482
Lucian Blaga|Călugărul bătrân îmi şopteşte din prag|Tinere care mergi prin iarba schiţului meu,\nmai este mult pân-apune soarele?\n\nVreau să-mi dau sufletul\ndeodata cu şerpii striviţi în zori\nde ciomegele ciobanilor.\nNu m-am zvârcolit şi eu în pulbere ca ei?\nNu m-am sfredelit şi eu în soare ca ei?\n\nViaţa mea a fost tot ce vrei,\ncâteodată fiara,\ncâteodată floare,\ncâteodată clopot-ce se certa cu cerul.\n\nAzi tac aici, şi golul mormântului\nîmi sună în urechi ca o talangă de lut.\nAţtept în prag răcoarea sfârşitului.\nMai este mult? Vino, tinere,\nia ţărâna în pumn\nşi mi-o presară pe cap în loc de apă şi vin.\nBotează-mă cu pământ.\n\nUmbra lumii îmi trece peste inima.|3300
Lucian Blaga|Pentru trandafirul din scaunul împărătesc|Roz trandafir, frumseţea ta\nnu m-a cruţat. Din drum m-abat\nşi mă răsfir, când zmeu - când stea -\nprin ziua şi prin soarta ta.\nRoz trandafir, care te-nalţi\nsuprafiresc la albe curţi\ndin scaunul împărătesc,\npe lespede în faţa ta\nşi gândul ar îngenunchea.\n\nSau poate că tu nici nu eşti?\nVezi - sufletul mi-e-n cumpănă.\nO, dac-aş şti, aş căuta,\no, dac-aş şti că fiinţă n-ai,\naş căuta să-mi înfloreşti\naievea-ntruchipându-te,\nsă nu-mi adii ca din poveşti\nsau din închipuiri de rai.\nZmeu tulbure şi amăgit -\neu mi-aş stârni grădinile,\ntrimite-mi-aş albinele -\ndin ceara răsăritului\ncu foi, pleoape, ghimpi pe fir,\nsă te clădească trandafir\nde la nămiezi la asfinţit.|3373
Emil Brumaru|Cântec|Fecioarele se încurcau în gene\nMotanii se frecau de damigene\nŞi ne era la toţi atât de lene...\n\nTorceau femei de angora în pat!\n\n...\n\nŞi-ncet sufletul nostru-a căpătat\nApe adânci cu lustru-ntunecat.|2491
Dimitrie Bolintineanu|Cântec|Valuri de aur, mărgăritare,\nPurpură, roze şi diamant\nDin carul zilei de amarant\nRevarsă Febus fără-ncetare.\n\nSoarele dulce şi luminos\nÎntotdauna o să-ncălzească,\nŞi câmpul verde o să-nflorească,\nŞi o să fie cerul frumos.\n\nIar eu ca frunza ce-ngălbeneşte,\nDin zi într-alta fruntea înclin,\nŞi al meu suflet rece, străin,\nVai! nu mai simte, nu mai iubeşte!|469
Eusebiu Camilar|Nourul|Neguri sure lunecã pe zare\nSciții vin în șiruri lungi de care.\n\nNoaptea în câmpia lor cereascã\nÎși dejugã vitele sã pascã\n\nȘi le-njugã iarãși cãrãușii\nPe la rãsãritul gãinușii.\n\nN-am avut aici nici car, nici boi.\nCând veți cere cerurilor ploi,\nNour sur voi trece pe la voi.\n\nPeste sat voi poposi curând\nCâinii, noaptea, sã-i aud lãtrând,\nClopotele sã le-aud sunând.\n\nMã voi coborî peste pãduri\nSã v-aud mânia din securi.\n\nPrintre culmi îmi voi târî spinarea\nVoi veți spune: vine-ntunecarea...|2876
Demostene Botez|Scheletului|Eu te-am purtat cu seriozitate\nÎn trupul inestetic și vulgar:\nO îngăimare de eternitate\nDe clar de lună mort, și var.\n\nTe-am deghizat cum am putut mai bine\nPăstrându-te intact ca pe-o mumie,\nȘi ai crescut neturburat în mine\nAșa cum scrie în Biologie.\n\nSub carnea inutilă și greoaie\nEu te-am simțit pășind aristocratic,\nCu capul tău rotund de cucuvaie\nȘi nostalgii străvechi de asiatic.\n\nDe câte ori în viață am crezut,\nDe câte ori am plâns și am iubit,\nEu ți-am simțit în mine râsul mut\nDe craniu filosof și mucalit\n\nDar trupul obosit și mai departe\nTe va purta în el și te va duce\nFatal și credincios până la moarte\nAșa cum ar purta pe-ascuns o cruce.\n\nÎn tine simt superba melodie\nDe flaut sterp și înălbit în stepe,\nDe fluier șuierând a veșnicie,\nPe care n-am s-o mai aud când va începe.\n\nÎn mine dormi cum ar dormi un mort\nO clipă deșteptat de visuri rele;\nȘi te-am purtat, și încă-o să te port,\nAlb mărțișor al veșniciei mele.|2826
Adrian Păunescu|Intelectul ca preș|Distrus, dezamăgit, calomniat;\nCiumatul preferat al ţârii mele,\nMă-ntorc plângând cu faţa către stele\nŞi totuşi nu-nţeleg ce s-a-ntâmplat.\n\nSunt mecanisme care ne jertfesc\nÎngenuchem, din când în când, de milă,\nDar toată-această pagină umilă\nTransportă-n ea ceva neomenesc.\n\nNu am trăit egal şi fără greş,\nSunt vinovat şi eu, ca fiecare,\nDar m-a purtat o bucurie mare\nLa uşa tuturora să fiu preş.\n\nŞi-acum, când în mizerie tresar\nC-am suportat să ştergeţi mii de ghete,\nMă ţineţi în minciuni şi în anchete\nŞi mă-ntrebaţi de ce-s aşa murdar.\n\nŞi, totuşi, ţara mea, rămân al tău,\nŞi de m-aş naşte mâine încă-o dată\nLa fel aş fi, mulţimi să mă străbată,\nChiar preş murdar să-ţi fiu, de nu, mai rău.\n\nBucureşti, 12/13 decembrie 1985\n\nPoezii cenzurate|2307
Tudor Arghezi|Incertitudine|Îmi atârnă la fereastră\nIarba cerului, albastră,\nDin care, pe mii de fire,\nCurg luceferii-n neştire.\n\nSufletul, ca un burete,\nPrinde lacrimile-ncete\nAle stelelor, pe rând,\nSticlind alb şi tremurând.\n\nScama tristeţelor mele\nSe-ncurcă noaptea cu ele,\nGenele lui Dumnezeu\nCad în călimarul meu.\n\nDeschid cartea: cartea geme.\nCaut vremea: nu e vreme.\nAş cânta: nu cânt şi sunt\nParc-aş fi şi nu mai sunt.\n\nGândul meu al cui gând este?\nÎn ce gând, în ce poveste,\nÎmi aduc aminte, poate,\nCă făcui parte din toate?\n\nScriu aci, uituc, plecat,\nAscultând glasul ciudat\nAl mlaştinii şi livezii.\nŞi semnez: Tudor Arghezi.|1962
Tudor Arghezi|Creion|Obrajii tăi mi-s dragi\nCu ochii lor ca lacul,\nÎn care se-oglindesc\nAzurul şi copacul.\n\nSurâsul tău mi-i drag,\nCăci e ca piatra-n fund,\nSper care-noată albi\nPeşti lungi cu ochi rotund.\n\nŞi capul tău mi-i drag,\nCăci e ca malu-n stuf,\nUnde păianjeni dorm,\nPe zori făcute puf.\n\nFăptura ta întreagă\nDe chin şi bucurie,\nNu trebuie să-mi fie,\nDe ce să-mi fie dragă?|4125
Radu Gyr|În loc de scrisoare|Călugărițe albe din liniști vechi de schituri,\natâta de tăcute și-atât de reci păreți\nîn serile chiliei cu mohorâți pereți,\ncând tânga vi se'ncuie în cărțile de mituri…\n\nDurerile gemute ce'n schituri vă mânară\nle-ați păturit, aicea, sub lespedele de păci:\nArar le recunoașteți în freamătul de crăci,\nși le uscați în toamnă, și le'nfloriți în vară…\n\nDurerile — amuțite —, călugărițe sfinte, —\nle'nchideți în evlavii și'n biblii cu minuni,\nle'ngenunchiați în șoapta atâtor rugăciuni,\ncăci deși tac, — în liniști ades zvonesc cuvinte…\n\nDurerile strivite în cărți de mituri,\nle răstigniți pe-o cruce alături de Iisus,\nși nu vă recunoașteți în sufletul meu, dus\nsă-și zvânte plânsul veșted în liniști reci de schituri!\n\nAud, aud cum ploaia mă dărâmă,\nmă macină'ntomnarea, fărâmă cu fărâmă…|1773
Traian Demetrescu|Necunoscuţi|Cad fără şir, necunoscute,\nAtâtea lacrimi omeneşti...\nO! Câte adâncimi de inimi\nÎntr-însele poţi să citeşti!\n\nDar lacrimile nu sunt slove\nMeşteşugite de tipar,\nŞi cartea lor e scrisă-n suflet,.\nŞi titlul lor e: În zadar!\n\nAcei ce plâng nu pot, adesea,\nSă-şi tălmăcească plânsul lor\nPe note dulci, armonioase,\nPe rime care curg uşor...\n\nEi nu fac opere de artă\nDin plâns, dintr-un suspin profund;\nDar câte operi de durere\nÎn a lor lacrimi nu se-ascund...\n\nŞi când citesc a voastre lacrimi\nPoeţi, de visuri abătuţi,\nEu mă gândesc întotdeauna\nLa cei ce plâng necunoscuţi|1929
Mircea Demetriade|Din pragul unui vis|Visează, oh! femeie, cu ochii tăi, largi mări,\nO lume mai artistă pierdută-n depărtări;\nO lume grăitoare în cântul lin de vers,\nTrecutul ce din cartea destinului s-a şters.\n\nVisează-te o doamnă din timpul feudal,\nEu fi-voi sigisbeul din umbra ta, feal.\n\nSub turnul tău cântat-am teorba înstrunând,\nCând tu, cu ochii-n lună zâmbeai adânc, visând,\nIar versurile, flăcări în noaptea de opal,\nŢi-au spus de neodihna înfiptă-n chipu-mi pal,\nŢi-au spus de nopţi pierdute în ocna unui gând,\nDe inima ce moare în pieptu-mi palpitând.\nTu mijlocul îţi mlădii, spre pajişte priveşti,\nŞi ochii tăi în noapte n-ascund că mă iubeşti,\nDar gestul tău e aspru şi-atât de hotărât:\n« Pe mâine, cavalere, turneu-i hotărât.\nCântarea voastră-mi place şi ochii voştri iar;\nAmoru-mi însă este, pe cât de viu, bizar.\nCe dar vreţi de la mine? »\n		« Vreau buzele petale,\nVreau gura, trandafirul, pe aste buze pale\nSă-şi verse tot balsamul!... »\n\n		« Viteze cavaler,\nVoiesc pentru-a mea gură, sub zeaua ta de fier\nSă lupţi, să-nvingi cu spada şi lancea-n câmp închis;\nViteazului de mâine eu gura i-am promis. »\n\n« O fundă laşi să cadă şi-o iau ca pe un semn,\nCa mâine, a mea doamnă, voi fi de tine demn.\n\nPe scara de mătase mă urc în turn... cu dor,\nÎţi caut în privire... pe gura ta, cu sete\nApăs uscata gură de tine să se-mbete. »\n\nDar visul altor vremuri păleşte şi s-a stins!\nUrâtul vremii de-astăzi deasupra mi s-a-ntins.\nTu plângi o fericire apusă... eu privesc\nLa gura ta suavă, dorind-o, şi pălesc.|1258
Traian Demetrescu|Biletul de noroc|Iubita mea, care mă-nșeală\nDe două ori pe săptămână.\nMergea alăturea de mine.\nȚinându-mă de mână.\n\nȘi mă gândeam c-amăgitoarea,\nRâzând de visul meu deșert,\nMai dulce o să mă sărute\nRugându-mă s-o iert!\n\nLa colțul unei strade-nguste,\nDe-abia puteai găsi un loc,\nUn vrăjitor vindea mulțimei\nBilete de noroc.\n\nAm tras și eu la întâmplare\nBiletul meu și l-am plătit;\nÎn el sta scris aceste vorbe:\n„Nu poți fi fericit!”\n\nDe-atuncea, când îmi cert iubita\nCă mă înșeală pe tot locul,\nEa mă desmiardă și îmi spune: \n„Așa ți-e scris norocul!”|1903
Nichita Stănescu|The Fifth Elegy|The temptation of the real\n\nI have not ever been angry with apples\nthat they are apples, with leaves that they are leaves,\nwith shadow that it is shadow, with birds that they are birds.\nBut the apples, the leaves, the shadows, the birds\nsuddenly became angry with me.\nHere I am condemned for unknowing,\nfor boredom, for anxiety,\nfor unmoving.\nSentences written in the language of pips.\nAccusing acts sealed\nwith entrails of birds,\ngrey penitence coolly, decided to me.\nI stand, with the uncovered head,\nI try to decipher that that it was deserved by me\nfor ignorance…\nand I cannot, I cannot decipher\na thing,\nand in this state of mind, it itself\nbecomes angry with me\nand it condemns me, indecipherably,\nto a waiting perpetual,\nto a strain of the meanings in themselves,\nuntil they take the shape of the apples, the leaves,\nthe shadows,\nthe birds.|3667
Marin Sorescu|ca un far care nu vrea sa se stinga|m-am obisnuit sa dorm cu ochii deschisi\nde spaima sa nu fiu luat prin surprindere\nsa am controlul meu asupra lumii\npana in ultimul moment\n\nca un far care nu vrea sa se stinga ziua\ntine orizontul marii mereu\nin magia unei priviri disperate\n\nte rog sa-mi inchizi usor pleoapele atunci\nce-a fost de vazut am vazut\nsa tragi cu grija aceste obloane fine\npeste ochii mei obositi\n\nsper sa fie cat mai tarziu\ncandva intr-o noapte cu multe stele\nsi cu salcami infloriti|2558
Marin Sorescu|Atavism|Uitatul pe fereastră a devenit un tic,\nToată lumea se uită pe fereastră.\nCiteşte, spală, iubeşte, moare\nŞi din când în când dă fuga\nŞi se uită pe fereastră.\n\nCe vreţi să vedeţi?\nDupă cine priviţi?\nLuaţi-vă gândul, cine a fost de venit a venit,\nCine a fost de plecat a plecat,\nCe a fost de trecut prin dreptul vostru a trecut.\n\nLăsaţi perdelele,\nTrageţi obloanele\nŞi mai luaţi-vă o dată tensiunea.\n\nDupă ce a văzut totul — ploi, războaie,\nSoare, cârtiţe, evenimente,\nRepetate mereu aidoma,\nOmenirea nu cred că mai doreşte serios\nSă mai vadă ceva.\nTotuşi uite-o lipită de ferestre,\nÎn ochi cu un gol.|2547
Cincinat Pavelescu|Adio|Să fim străini pentru vecie;\nDe-acum să nu ne mai zâmbim.\nD-a dragostei zădărnicie\nCa printr-un vis să ne-amintim!\n\nPe tot trecutul de iubire\nLințoliu negru să așternem;\nȘi raze reci de nesimțire\nP-a noastre inime să cernem!\n\nCând ne vom pierde-n amintire\nSă ni se pară c-am visat.\nC-o dată-n dulce fericire\nAl nostru suflet s-a scăldat!\n\nȘi să nu plângem când durerea\nA noastre inimi o cerni;\nCă ne-o rămâne mângâierea\nIubirii vechi spre-a ne zâmbi!\n\nIar dacă-n calea cea pustie\nNe-om rătăci neluminați,\nAtuncea faclă să ne fie\nLumina anilor uitați.|299
Adrian Păunescu|O iubesc pe Alba-ca-Zapada|Mi se-nlăcrimează rece spada\nCând ajung în faţa ei şi-o vad,\nO iubesc pe Albă-ca-Zăpada\nŞi albastrul ochilor prăpăd.\n\nUneori ea spune şi cuvinte\nCum ar fi ca frigul e frumos,\nDar îmbrăţişarea mea fierbinte\nAr putea s-o dea din sine jos.\n\nLegea ei e depărtarea noastră,\nCa să fie, nu o vom avea.\nFulgera o lacrimă albastră\nŞi mă tem că se topeşte ea.\n\nÎmi păstrez în drob de gheaţă spadă\nNici n-aştept să se mai facă zi,\nŞi pornesc spre Albă-ca-Zăpada\nS-o ating, dar fără-a o topi.\n\nŞi mi-e frig, dar mult mai drag îmi este\nŞi îngheţ păzind-o vinovat,\nŞi mă tem că va fugi-n poveste\nŞi-o să moară la vreun dezgheţat.\n\nTurture înmiresmat mi-e spada,\nSă despice-n jurul ei femei,\no iubesc pe Albă-ca-Zăpada\nŞi-am să mor în basm de dragul ei.|4545
Costache Ioanid|Răsplată|Ajută pe-oricine îţi cere ajutor\nşi nu judeca niciodată.\nNu spune nu pot, sau eu nu sunt dator,\nnici nu aştepta vreo răsplată.\n\nDe vrei răsplătire aici pe pământ,\nzadarnică-i trudă şi fapta.\nÎmbracă, hrăneşte pe omul flamand,\nsă nu ştie stânga de dreapta.\n\nCând toate acestea vei face-n ascuns\nşi nu pentru o slavă deşartă,\natunci vei primi mângâiere de sus\nşi-aicea şi-n viaţă cealaltă.\n\nCopiii tăi nu vor cerşi pe la porţi\nşi masă-ţi va fi-mbelsugata.\nChiar Domnul din cer va-ngriji că să poţi\nsă dărui oricui fără plata!\n\nVorbirea ta fi-va umplută de har\nşi toţi te-or cinsti cu-ascultare.\nNici cerul, nici viaţă n-avea-vor hotar,\niar moarte va fi SĂRBĂTOARE!\nAMIN|2808
Ion Minulescu|Odeletă|În cinstea ta, -\nCea mai frumoasă şi mai nebună dintre fete, -\nVoi scri trei ode,\nTrei romanţe,\nTrei elegii\nŞi trei sonete.\nŞi-n cinstea ta, -\nCea mai cântată din câte-n lume-au fost cântate, -\nDin fiecare vers voi face\nCâte-un breloc de-argint, în care\nGândirile-mi vor sta alături, ca nişte pietre nestemate\nDe-a pururi încrustate-n bronzul\nUnei coroane princiare!...\n\nDin ţara-n care dorm de veacuri vestiţii Faraoni,\nDin ţara\nÎn care Sfincşii stau de vorbă cu Nilul sfânt\nŞi cu Sahara,\nDin ţara-n care palmierii\nVestesc arabilor furtuna\nŞi caravanelor pierdute\nCă nu se mai întorc nici una,\nDin ţara asta minunată,\nTăcută,\nTristă\nŞi bizară,\nÎţi voi aduce trei smaralde nemaivăzute-n altă ţară,\nTrei perle blonde, pescuite de Negri-n golful de Aden,\nŞi trei rubine-nsângerate, ascunse toate-ntr-un refren\nDe Triolet,\nPe care nimeni nu-l va înţelege, fiindcă nu-i\nPe lume nimeni să-nţeleagă simbolul Trioletului!...|3170
Adrian Păunescu|Implozia națională IX - Comuniștii să fie ajutați să se spânzure|Banii poporului? Care bani?\nCare popor, nu-i aşa? Care popor? Nici un popor!\nAsta-i lozincă naţional-comunistă!\nNoi furăm,\nNoi controlăm! Asta e o lozincă la modă. Cinste nouă!\nSă intre-n puşcărie membrii CPEx! Suntem în stare\nSă dăm chiar o parte din banii furaţi de noi\nCa să se cumpere sârmă zdravănă pentru viitorii\nSinucigaşi. Ordin pe naţiune:\nSă se amenajeze corespunzător toate podurile\nŞi toate spălătoriile din blocurile în care s-au mutat\nComuniştii! Să fie făcută o contabilitate riguroasă\nŞi să li se dea tot sprijinul, când vor să se spânzure!\nNoi n-avem timp de remuşcări, noi furăm,\nFacem staţii de televiziune cretine, la Costineşti,\nCu milioane de lei. Noi vindem stadioane pe sute de mii\nDe dolari. Şi finanţăm ziare în care nu mai are\nNici un rost să căutăm motivele permanentei apologii\nLa adresa lui Petre Roman. Noi furăm, nu muncim!\nNoi cheltuim burse, nu acordăm burse. Noi pierdem\nValori, nu creăm valori. Noi trimitem în străinătate\nPe soţia consilierului ministrului de resort.\nDânsa de ce să nu se bucure de larga deschidere\nSpre Occident a scumpei noastre patrii capitaliste?\nO democraţie adevărată lasă şi soţiilor de consilieri\nO speranţă, o bursă, o certitudine, o pilă,|4489
Radu Gyr|Mustrare|Eu n-am cules victoria pe steaguri.\nÎntru sminteli scârbindu-mă și-n trude,\nvremelnicele scrâșnete și ciude\nle-am spart în dinți ce n-au mușcat din faguri.\n\nȘi-n vântul galben care nu m-aude\nși nu mă vede-ngenuncheat pe praguri,\nnu sudui ne-mplinirea fără cheaguri,\nci sfarm numai mustrări pe gene ude.\n\nDar nu mă mustră câte-ncep să-nghețe,\nnici umbra-n drum a boziei ursuze,\nci cât pojar n-am șters pe alte fețe\n\nși câte răni n-am curățit de spuze,\nsau mâinile ce m-au lovit, semețe,\nși nu le-am dus, iertându-le, la buze|3950
Nichita Stănescu|Cântec (10)|"Se-azvârleau copacii în ei înşişi\nse-auzea cum scoarţa se strâmta,\nîntre rădăcini, desigur, se făcuse\nloc să-ncapă cine vrea.\nEu duceam piei multe, jupuite\nde pe inimile mele, mai demult\nmă grăbeam să nu le-atingă vreo privire\nşi să nu pot să le-ascund.\nSe-auzea din ce în ce mai tare\nstrigăt de copaci căzuţi, în iască,\nşi aproape alergam de teamă\nazvârlirea lor să nu se răzgândească.\n\ndin volumul ""Carta Magna"""|1359
Marin Sorescu|Perpetuum Mobile|Între idealurile oamenilor\nȘi realizarea lor\nÎntotdeauna va exista\nO diferență de nivel\nMai mare\nDecît cea mai înaltă cascadă.\n\nSe poate folosi rațional\nAceastă cădere\nDe speranțe,\nConstruindu-se pe ea ceva\nCa o hidrocentrală.\n\nDe la energia astfel cîștigată,\nChiar dacă n-o să reușim\nSă ne aprindem decît țigările,\nTot e ceva,\nPentru că, fumînd, ne putem gîndi serios\nLa niște idealuri și mai grozave.\n\nAudio: https://soundcloud.com/semne-stranse/m-sorescu-perpetuum-mobile|4689
Nichita Stănescu|Munții|Bătură în zăpadă lupii \ncu pas înfipt, talanţi şi rupii \nîn ceasul ăsta, când nu ştie \nnoptirea-n crenge să se împle \nImi urlă lupii-ncinşi sub tample \nceas sângeros de haiducie \nMuierea mea cernită-n plete \nhai, dă-mi paharul plin: mi-e sete! \nStrămoşii se rostesc în mine \ncu sfârcul aspru-al munţilor, \ntânjit şi ars în ochii lor \ncu doine prăvălite-n vine... \n\nPieptis, ferelnic, drept, pe laturi, \nîn stânca linsă de omături \ntot urcă, urcă amărui, \nşi mersul singur se ogoaie \nlegat de mâini şi de turloaie \ncu funiile vântului \n\nPăroşi, înneguraţi şi goi \nîncremenesc aşa, şuvoi, \nla pieptul dur al sfintei doici \ncu scoici în el şi ierburi multe, \ncăzuţi în brânci să mai asculte \nodată, mările în scoici...|1473
Tudor Arghezi|Inscripție în pantoful logodnicei|Nu știe sprinteneala suavei domnișoare\nCă ridicându-i coapsa mai sus de locul ei,\nFăptura o-așezase din veac peste femei,\nApropiindu-i pasul înalt de zburătoare.\n\nAristocratic, mersul s-a dezlipit de lut.\nDansează zveltă și cântă, ca papura ușoară.\nAmestecată-n ritmul aspectelor și clară\nPlăpânda siluetă tiparul l-a-ntrecut.\n\nȚi-am scris de-o viață stihul de dragoste, întâiul,\nÎntr-un pantof de nuntă, uitat între caiși,\nCând ostenită-n vălul miresei adormiși,\nCa să-ți sărute talpa de-aproape și călcâiul.|1963
Vasile Alecsandri|Viscolul|Crivăţul din meazănoapte vâjâie prin vijelie,\nSpulberând zăpada-n ceruri de pe deal, de pe câmpie.\nValuri albe trec în zare, se aşază-n lung troian,\nCa nisipurile dese din pustiul african.\nViscolul frământă lumea!... Lupii suri ies după pradă,\nAlergând, urlând în urmă-i prin potopul de zăpadă.\nTurmele tremură; corbii zbor vârtej, răpiţi de vânt,\nŞi răchiţile se-ndoaie lovindu-se de pământ.\nZberăt, raget, ţipet, vaiet, mii de glasuri spăimântate\nSe ridică de prin codri, de pe dealuri, de prin sate.\nŞi-n departe se aude un nechez răsunător...\nNoaptea cade, lupii urlă... Vai de cal şi călător!\nFericit acel ce noaptea rătăcit în viscolire\nStă, aude-n câmp lătrare şi zăreşte cu uimire\nO căsuţă drăgălaşă cu ferestrele lucind\nUnde dulcea ospeţie îl întâmpină zâmbind!|2006
Adrian Păunescu|Drumul|Pe drum, tot pe drum,\nOdiseea s-a-ntîmplat\nOricînd şi oricum,\nAsta-i adevărat.\nLa Itaca-i Penelopa,\nVino grabnic, Odiseu,\nNu mai rătăci pe mare\nCă şi ei îi este greu.\n\nCă din toate câte sunt\nPe ocean şi pe pămînt,\nOri în galerii de diamant,\nŢărmul n-are niciun haz,\nSedentar, nu eşti viteaz,\nNumai drumul e interesant.\n\nCe dor! vai, ce dor!\nÎi era lui Odiseu,\nMulţi nasc şi mulţi mor,\nEl pe drumuri tot mereu.\nDar ceva-l ţinea pe mare,\nVlăguit, bătrân şi stors,\nNu putea fără Itaca,\nÎnsă nu s-ar mai fi-ntors.\n\nCândva, într-o zi,\nDupă drumul lui enorm,\nEl, brusc, se trezi\nCă ajunge iar la ţărm.\nPrima zi şi prima noapte\nAu mai fost cum au mai fost,\nDar de plictiseală-acasă\nOdiseu se simte prost.\n\nAcum cei doi soţi\nNici nu sunt şi nici nu pier,\nAu pică pe toţi\nŞi îl cheamă pe Homer\nSă-i şoptească Odiseea\nŞi s-o scrie el cum vrea,\nCă din toată lupta lumii,\nPlictiseala-i cea mai grea.|2256
Adrian Păunescu|Nufăriţa|"De te zvârleam afară şi-ţi destinam noroiul,\nSă fii pe totdeauna a altui Dumnezeu,\nM-aş fi convins pe mine că e mai bine singur\nŞi că aşa se cade, noroiul să fiu eu.\n\nÎţi dau noroi de gală prin lacrimile mele\nPe care uscăciunii din lume le trimit\nŞi văd că-ţi şade bine în orice-mprejurare,\nDe tine şi în ură să fiu îndrăgostit.\n\nDar ochii tăi arată demenţial ingenuu,\nFecioarele fac şcoală la scara ta şi plâng,\nIar eu te-arunc afară şi te rechem în casă\n""E actul trei al dramei"" anunţă gongul stâng.\n\nŞi iar apocaliptic noroiul lumii vine\nŞi bate în fereastră să îl poftim la noi,\nŞi eu acuz noroiul şi-ţi destinez noroiul,\nDar carnea mea întreagă miroase a noroi.\n\nŞi, dacă eşti bolnavă, sunt mai bolnav ca tine,\nDe-această condamnare la un destin impur,\nRedute noroioase ne ocolesc sărutul,\nEu nu mai ştiu o altă natură să îndur.\n\nTârâş pornesc spre tine şi am noroi pe guler\nŞi am noroi în braţe, şi am noroi în ochi,\nŞi din noroi mi-e casa, şi din noroi mi-e viaţa,\nNoroiul va rămâne eternul meu deochi.\n\nDe-ai fi plecat, cum însumi te-am azvârlit afară,\nAr fi-nceput tavanul să picure noroi,\nTe-ai fi întors la mine, prin tot noroiul lumii,\nÎn care suntem astăzi amestecaţi şi noi.\n\nAdrian Păunescu\n(""Într-adevăr"", 1988)"|4539
Veronica Micle|Si ura si iubirea|Si ura si iubirea acuma de la tine\nFar' de insemnatate vietii mele-ar fi,\nIubirea ti-am platit-o cu lacrimi si suspine\nSi ura-ti neimpacata cu ce-as mai rasplati.\nDar tu de vrei ca-n urma-ti eu tot sa mai plang inca\nSi vecinic sfasiata sa vezi inima mea,\nDe-un chin fara de margini, de o durere-adanca\nCu glas far' de manie sa-mi spui ca ma-i uita.|4314
Ilarie Voronca|Îți închin|îţi închin un imn ţie veac al mediocrităţii\nnu mai vânăm ursul sur prin munţii americii\nbraţele noastre nu mai sângeră păduri sălbatece\nne operăm visele ca intestine\nsinguri ne închidem în mucegaiul birourilor\ndimineaţa dactilografele îşi îmbrăţişează logodnicii\npână la revederea din ceasul nopţii\ncând vor face dragoste pe saltele de paie\ndar în aer sufletele ni se sărută\nclădim un cer peste acoperişuri ca mădulare\npe bulevarde sirenele autobuzele\ncum acompaniază concertul prin fără fir\nveac al asigurărilor şi al reclamei luminoase\ne ora când englejii o aplaudă pe raquel meller\nşi refuză buchetul de violete\naruncă lumini jocurilor de ape\nscâşnesc din dinţi marile cotidiane\nşi iată: agenţii companiilor de afişaj\nprimenesc rufăria zidurilor.|3031
Elena Farago|Bondarul leneş|O furnică mititică,\n Cât un grăuncior de mei,\n Duce-n spate o greutate,\n De trei ori cât bobul ei.\n\n Pe cărare-n jale mare\n Plânge un bondar ciapcin:\n\n — Mor de foame\n Şi n-am poame\n Şi-aş munci,\n Dar n-am stăpân!\n\n — Hai şi-mi cară din povară\n Şi sunt gata să-ţi plătesc.\n — Cum n-aş merge?! dar pe lege\n Jur că nu pot să muncesc!\n\n — Vai de tine! ruşine\n Leneşule cerşetor,\n Nici de milă, nici de silă\n Nu ţi-aş da un ajutor!|526
Adrian Păunescu|Restaurație|Toate s-au întors, deodată,\nNimeni viața nu-și mai știe,\nUn izvor de apă vie,\nTrage seceta pe roată.\n\nE nisip, nu sunt ferestre,\nMai la fiecare casă,\nPeste luna-ntunecoasă\nLuminează bălți terestre.\n\nMi-este fiică biata mamă,\nVin martirii de pe ruguri,\nVai, trecutul ne recheamă,\nCâmpurile ară pluguri,\nVinul iese brusc din cramă\nȘi aduce-un coș de struguri.|4572
Octavian Goga|Cinquecento|Clocot de măriri apuse,\nA lui Leonardo vreme,\nGlasul farmecelor duse\nVine pururi să mă cheme.\n\nMintea, pasăre răzleaţă,\nLa sicriul tău mă poartă,\nTu-mi dai dragoste de viaţă,\nMinunată lume moartă.\n\nŢi-au fost b?rbari cittadinii,\nAspru neam de harţă dornic,\nPe pumnalul lui Cellini\nEra sângele statornic.\n\nCardinali purtau coroana\nC-un surâs machiavelic,\nŞi venea din iad Satana\nLa sinodul ecumenic.\n\nArs de frigurile vieţii,\nCu satiri şi cu bacante,\nTatăl palidei Lucreţii\nSta de gât cu trei amante.\n\nEra-n chiot Vaticanul,\nPlin de patimi şi pierzare.\nSe urzea din crime planul\nGroaznicului Don Cezare.\n\nCinstea greu suia calvarul\nCând minciuna sta-n domnie;\nAretino, pamfletarul,\nN-avea strop de omenie.\n\n\n...Dar lumini strălucitoare\nS-aprindeau printre păcate:\nErau flori, sonete, soare...\nEra râs şi sănătate.\n\nŞi de-aceea-ţi cer eu sfatul,\nCăci din mândra ta poveste\nNouă ne-a rămas păcatul,\nPoezia nu mai este...|3740
Alexandru T. Stamatiad|Spleen|Aceleași veșnici primăveri,\nAceleași toamne îndoliate;\nAceleași flori mirositoare\nȘi frunze pale, ruginite;\nAceleași zile monotone\nȘi melodii obositoare -\nAți veștejit în noi iubirea\nȘi fantezia creatoare!\n\nPriviri viclene și geloase,\nZâmbiri umile, prefăcute\nCuvinte seci,\nClevetitoare\nȘi repetate-n veci de veci -\nNe-ați smuls din suflet poezia\nMai albă chiar decât o floare!\n\nBanale strade prăfuite,\nBiserici vechi părăginite;\nAceleași case uniforme\nȘi-aceleași poduri învechite;\nAceiași arbori fără viață\nȘi-aceleași zări apăsătoare -\nAți sugrumat în noi fiorul\nDe tot ce este viu sub soare!|2732
Nicolae Labiş|Odă soarelui|Te naşti din plasma zării cu limpezimi de-albuş,\nNe dai în semicicluri lumina ta prin rază -\nMă entuziasmează sublimul tău urcuş,\nCăderea ta în hăuri adânc mă întristează.\n\nCând urci, adapi pământul cu sângele-ţi ceresc,\nUcizi fără de milă bacterii ucigaşe.\n\nDar când cobori sub zare, piticii se fălesc\nCu umbre pieritoare, dar mari, dar uriaşe.|3715
Tudor Arghezi|Vînt străin|Vîntul nostru mic mă cruță,\nMerge-ncet după căruță,\nMînă boii grei la pas\nȘi dejugă la popas.\nSuflă-n foc și în ceaun,\nE copilul nostru bun.\n\nVîntul cel adevărat\nE străin și-nvierşunat.\nCa o bucată de apă,\nN-are loc în ce să-ncapă,\nNici pe piscuri, nici în groapă,\nN-are de ajuns pămînt,\nCîmpul meu îi este strîmt.\n\nPustnic și întărîtat,\nPlugul și l-a-ngenuncheat.\nRupe, scurmă și sfărîmă,\nUmple cerul de țărînă.\n\nÎși mînă cu miile,\nNegre, hergheliile,\nRăscolește mările,\nLe varsă căldările ...\nIa-n vîrteje turmele\nȘi le pierde urmele,\nÎn spinare, să răstoarne\nTaurii izbiţi, în coarne,\nPune zările pe fugă,\nPrinde munții și-i înjugă,\nCu pădurile gălbui\nAlergînd în hora lui,\nNăvală de ropote,\nGloate-adînci de clopote.\n\nVîntului, noi, venetic,\nNu-i putem, cînta nimic.|4243
Panait Cerna|Cântec|O, pasăre, ce-mi vii la geam\nŞi-mi cânţi din zori nebună,\nCe-mi spui de vremea când plângeam,\nÎn nopţile cu lună?\n\nCe mi-aminteşti de vechiul dor,\nCernită zburătoare?\nDe un suspin nepieritor —\nDe-o altă arătare?...\n\nMai bine cânta-mi de noroc,\nSuind voios în slavă —\nMai bine adu tânăr foc\nÎn inima-mi bolnavă...\n\nOri... ia-mi cu tine dorul greu —\nIa-mi sufletul ce moare,\nŞi du-te, du-te-n zări mereu,\nMăiastră zburătoare...\n\nAlearga-n plaiuri olteneşti\nLa mândra fără vină —\nLa mândre case-mpărăteşti\nCu geamul în lumină...\n\nPriveşte-al ochilor ei rai,\nSurâsul fără nume,\nAscultă tânărul ei grai —\nŞi vezi ce pierd pe lume...\n\nŞi fă-mi din tot un dulce cânt,\nSă-l cânţi când iese luna —\nŞi-apoi... coboară-mă-n mormânt\nMai trist ca totdeauna.|3786
Adrian Păunescu|Un ăla|În lumea noastră, și așa nebună,\nDelirul e, oricum, un fapt de groază,\nCu-atât mai mult, când prostul delirează\nȘi-n tărtăcuța lui luesul sună.\n\nUn infractor, un capsoman, un ăla,\nUn neg, un dobitoc, un fărdelege,\nUn barbugiu, un sfertodoct se dă la\nCeva ce nici nu poate înțelege.\n\nDar, după toată viața lui de șteoarfă,\nDestinul e corect și nu îl cruță,\nMarioneta, cu profil de marfă,\nDefinitiv se-ntoarce în maimuță.\n\nÎn brațe păpușarii cât să-l țină?\nNici nu se văd cei ce l-au pus să muște,\nNărodul face rău și prinde muște,\nDin sine însuși, căci își e latrină.\n\nUn anonim cu-nchipuiri nebune,\nUn hematom, o biată bubă tristă,\nIar asteriscul meu, de i l-aș pune,\nL-aș face să și pară că există.|2468
Cincinat Pavelescu|Fabulă|Unui biet măgar,\nBun și cu răbdare,\nUn stăpân avar\nNu-i da de mâncare\nDecât niște paie\nCe le-avea în claie.\nȘi-i zicea: Martine,\nHai, pe chef te pune\nFiindcă pentru tine\nSunt destul de bune,\nLe mănânci, trăiești\nȘi te mulțumești.\nA răbdat măgarul\nPână, într-o zi,\nOmului nemernic\nAstfel îi grăi:\nCât de proaste fură\nPaiele ce-mi dai,\nVesel le mâncai\nȘi-am tăcut din gură,\nNeîndrăznind vreodată\nCa să-ți cer, stăpâne,\nHrană mai curată.\nDar târâie-brâu\nA răcnit măgarul cu glasul adânc\nIa desfă hambarul\nȘi bagă-mă-n grâu\nSă vezi cum mănânc!\nPublicul, săracul, când se mulțumește\nCu comedioare pline de desfrâu:\nE ca și măgarul ce mănâncă paie,\nFiindcă nu e nimeni să-i mai dea și grâu.|335
Emil Brumaru|Mă uit toamna în lumină…|Mă uit toamna în lumină\nȘi nu-mi găsesc nicio vină\n\nCă mi-a fost dat să te-aud\nȘi-a crescut din mine-un dud\n\nCu dudele negre, mari\nCât gura de la pahar\n\nCu dudele albe, dulci\nCât perna unde îți culci\n\nCapul cu ochii deschiși\nÎn spaima zorilor stinși\n\nOchii cu cearcăne largi\nÎn care lacrima-ți spargi\n\nÎn bucăți limpezi și grele\nCa să speli dudele mele\nPrelinse pe dușumele…|2502
Ion Minulescu|Celei din urmă|Ochii negri,\nPărul negru,\nŞi-mbrăcată-n negru toată,\nA trecut ca-nfiorarea unei umbre pe-nserate...\nCine-a fost fantoma-n doliu cu ochi mari de dezgropată?\nCine a fost fantoma-n doliu la al cărei tragic piept\nPalpitau trei asfodele ca trei guri însângerate?...\nN-o fi fost necunoscuta ce m-aşteaptă\nŞi-o aştept?...\n\nA trecut...\nEra-mbrăcată ca miresele lui Crist\nCând coboară-ngândurate albul treptelor tocite.\nOchii ei sorbeau apusul cu nesaţul unui trist\nDemon, smuls din întuneric\nŞi-aruncat în plină ziuă -\nOchii ei, reflexul unor aiurări netălmăcite,\nSe dublau ca-ntr-o supremă sărutare de adio.\n\nA trecut...\nŞi-n urma celei ce purta cu ea secretul\nFrazelor turbărătoare de seninuri fără pată,\nAm rămas să-i sorb parfumul\nŞi să descifrez regretul\nAsfodelelor fanate ce-i căzuseră din piept...\nCine-a fost fantoma-n doliu cu ochi mari de dezgropată?\nN-o fi fost necunoscuta ce m-aşteaptă\nŞi-o aştept?...|3141
Nichita Stănescu|Către Galateea|Îţi ştiu toate timpurile, toate mişcările, toate parfumurile\nşi umbra ta, şi tăcerile tale, şi sânul tău\nce cutremur au şi ce culoare anume,\nşi mersul tău, şi melancolia ta, şi sprâncenele tale,\nşi bluza ta, şi inelul tău, şi secunda\nşi nu mai am răbdare şi genunchiul mi-l pun în pietre\nşi mă rog de tine,\nnaşte-mă.\n\nŞtiu tot ce e mai departe de tine,\natât de departe, încât nu mai există aproape —\ndupă-amiază, după-orizontul, dincolo-de-marea…\nşi tot ce e dincolo de ele,\nşi atât de departe, încât nu mai are nici nume.\nDe aceea-mi îndoi genunchiul şi-l pun\npe genunchiul pietrelor, care-l îngână.\nŞi mă rog de tine,\nnaşte-mă.\n\nŞtiu tot ceea ce tu nu ştii niciodată, din tine.\nBătaia inimii care urmează bătăii ce-o auzi,\nsfârşitul cuvântului a cărui prima silabă tocmai o spui\ncopacii — umbre de lemn ale vinelor tale,\nrâurile — mişcătoare umbre ale sângelui tău,\nşi pietrele, pietrele — umbre de piatră ale genunchiului meu,\npe care mi-i plec în faţa ta şi mă rog de tine,\nnaşte-mă. Naşte-mă.|1382
Nichita Stănescu|Starea medie|Pietre fumegânde și cai rupți,\ntemple adolescente în ruină\ndin care zeul s-a smuls pe sine\nlăsând lungi fâșii de piele verzuie\nși aerul acesta înecăcios\nal faptului că sunt\n\nHaotică matriță în care-am fost bătut\nîmpreună cu restul de sesterți\ndin amfora pe care el a uitat s-o mai ia cu sine\n\nÎmbătrânesc necheltuit și neschimbat pe nimic\nîntre aceste ruine adolescente,\nîntre coloanele care încă mai miros\n\na piatră proaspăt lustruită.\nCâteodată mă mai uit lung\nînspre focul din cer\nunde s-a mistuit zeul\n\nDin fâșia de piele verzuie\nmi-am făcut haine\n\nE singurul lucru din mine și de pe mine\ncare nu se rupe.\nȚine și nu se rupe.|1572
Marin Sorescu|Ioana, muma|"Era muma vitregă\nA lui Gheorghe-al lui Ion Ţuruc.\nPovestea: „Ne duceam, fato,\nTocmai la şuşea la Căpreni,\nMunceam acolo. Stăteam câte o săptămână.\nFăceam corvoadă.\n(Începuse civilizaţia, ţăranii erau scoşi la drumuri,\nLa corvezi.)\nLa urmă mă duceam la Gura Ţiganului, iarna, desculţă\nDe tot, de luam lemne cu targa.\nEi, ba-mi degera, da' ce să fac\nEram săracă rău, nici ciorapi n-aveam"".\n\nŞi bărbatu-su era la Bucureşti, cărbunar.\nVindea cărbuni, să facă bani,\nDar n-apuca să strângă neam şi ea sta desculţă.\nŞi răsare unul şi zice:\n- Vezi că ţi-a venit bărbatul mort,\nDu-te de ia-1 de la Craiova.\nŞi-am trimis pe cineva.\nŞi până a veni ei mi-au murit şi copiii amândoi.\nŞi-am îngropat trei morţi odată.\nŞi n-aveam de nici unele, n-aveam decât apă-n vadră.\nCum să mai poci?\n\nŞi lui Ion Ţuruc i-a murit nevasta\nŞi-a luat-o pe Ioana asta. Era tânără şi ţeapănă.\nO femeie voinică şi frumoasă şi cu putere.\nŞi-a făcut cu ea o fată, pe Domnica,\nDe-a murit la 27 de ani, măritată."|4684
Costache Ioanid|Şi-acum...|"Şi-acum, când simţi în piept fiori\nsub valul de mireasă,\nprimeşte-n dar cu dulci fiori,\nacest buchet cules în zori,\nsă fie floare între flori,\nfrumoasă.\nBogat să fie cuibul tău\nde crini şi viorele.\nCu flori în gând să fii mereu!\nSă-nveţi ce-i bun, să rabzi ce-i greu...\nşi să te-ncrezi în Dumnezeu\ncă ele.\nSă fii o harnică zorea\nce-n zori nu se dezminte.\nUn nufăr alb,\ncu strai de nea.\nO veselă magnolie.\nUn ghiocel zâmbind abia,\ncuminte...\nSă fii cu cel legat prin dor,\ncrin alb păstrând credinţă.\ndar de-l mâhneşti cu-o vorba-n zbor,\nsă simţi arzând în obrajior\ndoi maci purtând în cupa lor\ncăinţă...\nŞi-oriunde-n lume vei umblă\ns-auzi un glas de-acasă:\n- ""Te rog, din zări, fetiţă mea,\nsă fii pentru măicuţa ta,\no floare de nu-mă-uită\nduioasă"".\nŞi-apoi când vei străbate-n lunci\nvânt greu ce-n drum se-aşterne,\ncu Dumnezeu să fiţi şi-atunci,\ndeasupra văilor adânci,\nvoioşi că două flori de stânci,\neterne!\nAMIN"|2810
Radu Gyr|Marş de noapte|Mãrşãluim... Prin noaptea cu tãişuri,\nstrivim nãmolul, blestemãm, scrâşnim.\nCãlcãm mocirle, sfâşiem hãţişuri,\nmãrşãluim, mãrşãluim...\nMãrşãluim. Cresc aburi de sudoare\ndin oameni, din cãruţe şi din cai.\nA vizuinã mirosim şi-a fiare,\nşi-n gurã gust simţim, de mucegai.\nBocancii sparţi înfig amare ţinte\nîn glod, în smârc, în morlii-ascunşi sub lut\nşi-n tot ce-a mai rãmas din noi fierbinte:\nîn lacrimi, în surâsuri, în sãrut.\nMãrşãluim. Din noaptea clãtinatã,\nciobitã, luna, cum luceşte-acum,\ne-o cascã de metal însângeratã\npe vârful unei cruci de fum...\n\nPetrovcka, Septembrie, 1941|1787
Radu Gyr|Potcoava|La poarta de mărgean a curții mele,\nlung sforăia un armăsar sălbatic;\nînfuleca fărașul cu jăratic\nși-l călăream pe aripi până-n stele.\n\nAcum i-ascult nechezul leșiatic\nși-abia mai simt că-i tremură sub piele\ncenușa stearpă-a aripilor grele\ndin flăcările zborului zănatic.\n\nDar dacă-n grajd stă gloaba poticnită\nși aripile stinse se destramă,\nîi arde încă fiece copită,\n\nfrânturi de stele-i pâlpâie în coamă.\nȘi, când și când, în sânge îmi palpită\npotcoava ei de aur și aramă.|3984
Costache Ioanid|Daca nu as fi|Daca nu as fi decat tarana,\ndecat bulgari rascoliti de vant,\nniciodata, Doamne, pentru mine\nn-ai fi coborat pe-acest pamant.\n\nDaca nu as fi decat un abur,\ndaca nu as fi decat un vis,\nniciodata, Doamne, pentru mine\nn-ai fi coborat din Paradis.\n\nDaca nu as fi decat un inger,\ndaca nu as fi decat o stea,\nniciodata, Doamne, pentru mine\nn-ai fi plans in Cer de jalea mea.\n\nAstfel dar, ce taina-ai pus in mine,\ndaca Tu, ISUSE DUMNEZEU,\nai luat un trup de suferinta\nsi-ai venit sa mori de dragul meu!\n\nAMIN|2784
Gavril Rotică|Doi străini la casa lor|Străjer cinstit, ce slab ţi-i glasul!\nAcum pe prispă nu mai stai,\nDin lanţ, o şură n-o mai clatini\nCu-avântul tinerilor ai,\nLa poartă nimeni nu întreabă\nDe eşti tu slobod sau legat,\nŞi ce temut erai, bătrâne\nStăpân pe-o margine de sat!\n\nN-auzi trezind tilinca, seara,\nDin visuri adormitul dor\nŞi nu-ţi dă mită-o fată mare\nSă fii tăcut şi-ascultător...\nPustie-i şura şi ursuză,\nStăpânii tăi te-au părăsit\nŞi ţie ţi-au lăsat de pază\nUn car de-o roată văduvit...\n\nCe drag îmi eşti aşa, bătrâne,\nCu ochii-n lacrime mereu,\nUn om ascuns suspină-n tine\nŞi plânsul lui e şi al meu;\nŞi mie mi-a fost drag aice,\nDar azi nu mai găsesc nimic,\nDeşartă-i casa şi-n ogradă\nCa mâini mohor va da în spic.\n\nZadarnic caut şi grădina,\nTrei garduri despărţesc trei fraţi\nŞi-s tălpi, acum, la alte case\nCireşii noştri lăudaţi...\nDe-aice, de la casa-aceasta,\nNorocul nostru a fugit.\nStrăin eşti tu pe prispa veche\nŞi eu, pe prag, un pripăşit.|609
Nichita Stănescu|La poarta|Vaselica din Socoli\nSuferă de şapte boli;\nuna-n suflet, trei în ea;\nşi-alte trei la bidinea,\nc-a făcut amor pe bani\ncu lichele şi golani.\nBlestemat s-ai fie patul,\nc-a bolnavit tot satul.\nMi-a zis Leana lu' Matei\nc-a văzut-o-n calea ei\nieri, şi că era bătută -\nochii-n lapte de cucută,\nsânii revărsaţi pe pintec\nde ruşine, lung şi trist -\nc-a avut-o însuşi Crist.|3580
Nichita Stănescu|Lună în câmp|Cu mâna stângă ţi-am întors spre mine chipul,\nsub cortul adormiţilor gutui\nşi de-aş putea să-mi rup din ochii tăi privirea,\nvăzduhul serii mi-ar părea căprui.\n\nMi s-ar părea că desluşesc, prin crenge,\nzvelţi vânători, în arcuiţii lei\ndin goana calului, cum îşi subţie arcul.\n0, tinde-ţi măna stângă catre ei\n\nşi stinge tu conturul lor de lemn subţire\npe care ramurile i-au aprins,\nsuind sub luna-n seve caii repezi\nce-au rătăcit cu timpul, pe întins.\n\nEu te privesc în ochi şi-n jur să şterg copacii\nÎn ochii tăi cu luna mă răsfrâng\n... şi ai putea, uitând, să ne striveşti în gene\ndar chipul ţi-l întorn, pe braţul stâng.|3587
Radu Gyr|În raiul tău de demult|În raiul Tău de demult am avut\no mie de frunți năzdrăvane,\nîn gând să cuprind cruntul Tău ne-nceput,\nsă pot lumina peste munți și oceane.\n\nÎn raiul Tău am avut de demult\no mie de strașnice brațe,\nc-o mie de mâini să Te pipăie mai mult,\no mie de mâini taina Ta s-o înhațe.\n\nÎn raiul Tău am avut de demult\no mie de-auzuri profunde,\nprin hău să Te-aud, prin genuni să ascult\nrotirile lumilor Tale rotunde.\n\nÎn raiul Tău de demult am avut\no mie de glasuri de stâncă,\nc-o mie de voci să cânt duhul Tău mut,\nc-o mie de limbi să dau lumii poruncă.\n\nDe-atunci Tu mi-ai stins și clarul Tău rai,\nși tâmple și brațe cumplite,\nși crâncenii ochi, și năprasnicul grai,\nînfipte-s în mine ca niște cuțite.\n\nIeri, glas de stăpân. Azi, tângă de rob.\nCum pot să Te cânt ca-nainte?\nDin frunțile mele străvechi, doar un ciob\ncu greu își aduce de Tine aminte.\n\nȘi câte pe vremi am supus ori înfrânt,\nacum împotrivă-mi se scoală.\nVecia se face crâmpei de mormânt,\niar nemărginirea - o lacrimă goală.|3911
Victor Eftimiu|Peisagiu nordic|(Cantecul milei)\n\n\nPeisagiu nordic.\nPloua.\nPe geamuri, monoton,\nAluneca subtire topitul cositor\nPenumbra staruieste pe cer, obositor\nAtarna frunze grele si ude pe balcon.\nIn casa arde lampa si murmura usor.\n\nO mana de femeie cu gestul calm si grav.\nSub lampa rasfoieste, nostalgic, un roman:\nO dragoste nebuna, un cer italian\nSi pe cand ploaia cade pe burgul scandinav,\nSub lampa lumineaza albastrul ocean.\n\nGradini terase albe cu soare mult si bun\nAluneca pe file subt ochii cenusii in vis, femeia blonda descopera fasii\nDe viata netraita, — si-n visul ei nebun\nSe-ntrec imagini clare din sudul cald si brun.\n\nDar sotul se vesteste: un preot protestant isi scutura umbrele si intra, lunecand\nUsor\nFemeia blonda se scoala si pe cand ii moare-n suflet cerul de-albastru diamant, -Aprinde pipa lunga a pastorului bland|2106
Ștefan Petică|Amurgul are astăzi luciri ca de mătasă|Amurgul are astăzi luciri ca de mătasă\nPe care lunecară mâni albe de princese,\nŞi-n faldurile cari pe-albastre culmi se lasă\nScânteie pietre scumpe din stofe vechi şi-alese.\n\nCi mândra de durerea-i în purpura de seară,\nCetatea arde facle pe turlele-nnegrite\nPe cari vechi coroane de slavă seculară\nTopeau de aur raze în zile fericite.\n\nPe surele frontoane a vechilor palate\nUn vis de răzvrătire a pus o-nfiorare,\nIar florile-n grădină stând pale şi uitate\nSe plâng în invocarea lucirilor de soare.\n\nCântari voievodale sunară-n amurgire\nCu glas de altădată umplând singuratatea,\nŞi-n notele lor grave de-adânca tânguire\nColinele ascultară cum moare-ncet cetatea.\n\nŞi turlele părură ca brațe desperate\nÎntinse-n framântare spre cerul azuriu;\nStravechea frumusețe murea pe înserate\nŞi sufletul cetatei se plânse-ntr-un târziu.\n\nAh, cântul răzvrătirei în seara somptuoasă\nŞi turlele-nălțate spre cerul cel senin\nCând pacea cade lină din falduri de mătasă\nŞi limpede ca roua pe albe flori de crin!|1885
Lucian Blaga|Tăgăduiri|Arbori cu crengi tăgăduitor aplecate\nfac scoarţă în jurul unui launtric suspin.\nPe toate potecile zilei\ncu surâs tomnatic\nCristoşi înalţi pe cruci de arin.\n\nGrele din înalţime cad ciocârlii\nca lacrimi sunătoare ale dumnezeirei peste ogor.\nPe drumuri pornit\niscodesc semnele\nîntregului rotund depărtat:\npretutindeni e o tristeţe. E o negare. E un sfârşit.\n\nPe urmele mele coapte\nmoartea îşi pune sărutul galben\nşi nici un cântec nu mai îndeamnă\nsă fiu încă o dată.\nFac un pas şi şoptesc spre miazănoapte:\nFrate, trăieşte tu, dacă vrei.\nMai fac un pas şi şoptesc spre miazăzi:\nFrate, trăieşte tu dacă vrei.\nDin sângele meu nu mai e nimeni chemat\nSă-şi ia începutul trairilor\nnu, nu mai e nimeni chemat.\n\nPe caile vremii se duc şi vin\ncu pas adânc ca de soartă\nalbe fecioare şi negre fecioare:\nîndemnuri cereşti\nsă fim încă o dată,\nsă fim încă de o mie de ori\nsă fim, să fim!\nDar eu umblu lângă ape cântătoare\nşi cu faţa-ngropată în palme - mă apar:\neu nu! Amin.|3393
Ilarie Voronca|Un semn al lui octombrie|Nu. Ochiul ca un plumb liberat din pușca vânătorului,\nVa trage-n aer firul văzut al unui zbor,\nLac cu oglinzi lucite în lunecata toamnă,\nSeptembrie taie trepte de piatră în răceală,\n\nȘi noaptea poate fi mierla care geme între zăbrele\nCând între torțe vânatul cu pletele de flăcări,\nȘi bucățile de vânt zvârcolite în șopârla tăiată,\nPână ce ușile furtunii se deschid pe coridorul pădurii,\n\nSă fie zgârietura fecundă pe-obrazul de-argilă,\nȘi vioara prelungită în succesive fluvii,\nSuavă-mbrățișare pe pernele zăpezii,\nAmurg vestit prin buză, în cornul de vânătoare,\n\nDar: punte care leagă corabia de țărm,\nȘi pe care năvălește în fierbere mulțimea,\nAșa un cântec leagă inima mea de toamnă,\nPe unde-și taie drumul mulțimea de podgorii,\n\nAșa în crengi e cuibul luminii, îl sfărâm,\nCerul scăldat în ape e o vesperală barză,\nInima e-un Octombrie cu glorioase musturi,\nȘi-n chiote e-un clocot din fructul luminos.|3053
Veronica Micle|Cand imi plec|Cand imi plec fruntea pe mana\nFuge gandul meu pribeag\nSi ma cred ca-ti sunt stapana\nTie, vecinic mie drag.\nSi mai cred, ca altadata,\nCa tu mie te inchini,\nSi cu inima-ntristata\nGreu, de dorul meu suspini.\nAtunci cate sunt in luna,\nCate-n stele si povesti\nTrec prin mintea mea nebuna\nSocotind ca ma iubesti.\nDar tresar... si de pe mana\nRidicand fruntea incet,\nEu din visu-mi de stapana\nTrista roaba ma destept.|4309
Nichita Stănescu|Gând 1|Părerea mea este că poetul nu are o\nepocă a lui; epoca îşi are poeţii ei şi, în\ngenere, epoca îşi vede singură poeţi.|3550
Cincinat Pavelescu|Legile eterne|Isus dormea. Pe valuri urla o vijelie\nȘi-apostolii văzându-l dormind nepăsător,\nPriveau cu înfiorare când cerul în mânie,\nCând apa, zbuciumată ca sufletele lor.\n\nLopețile scăpară din mâinile-obosite\nȘi barca fără cârmă, prin haos lunecând,\nPe chipurile pale de groază chinuite\nCădea lumina stinsă a ultimului gând.\n\nIsus dormea. Și spaima cât apa de adâncă\nÎi prefăcuse în biete năluci de țintirim,\nȘi îndârjiți pe somnu-i ce nu zburase încă,\nApostolii strigară: Stăpâne, -o să pierim!\n\nDar El deschise ochii. Privirea de lumină\nAsupră-le o clipă seninu-și revărsa.\nȘi dulcea ei blândețe pe valuri când se-nclină,\nCe pace peste inimi și ape se lăsa!...\n\nȘi noi, munciți de groaza atâtor nențelesuri,\nNe rătăcim pe marea gândirilor adânci,\nLuptăm cu vijelia eternelor eresuri,\nBărci searbede, izbite de maluri și de stânci.\n\nAici orbiți d-un fulger, aici prin întuneric,\nNe zbatem spre o țintă ce-n vis o-ntrezărim.\nAni lungi ne minte umbra amorului himeric\nȘi-n veci ne chinuiește durerea că murim.\n\nE calm doar înțeleptul. Doar El din norul ceții\nPrivirea liniștită pe valuri și-o așterne,\nȘtiind că peste oameni, pe gând, pe clipa vieții\nSe lasă pacea largă a legilor eterne.|350
Radu Gyr|Note din tren|Pun fruntea-ncet pe geamul strălimpezit de cer.\nE de metal câmpia si grâul e răscopt.\nCanton 107, canton 108,\nsi trenul uită totul pe zarea lui de fier.\n\nUn şuierat. Un altul. Un pod: o jucărie...\nPe mal, copii de vată cu bivoli de carton.\nUn domn citeşte-o carte franceză în vagon,\nsi osiile cantă ferata melodie.\n\nŞi osiile cantă... Şi-n aur tot se şterge:\nPeisaje, vise, păduri, cantoane mici si triste,\nori desparţiri prin staţii, cu lacrimi si batiste...\nNe plictisim. Sau râdem. Si viaţa noastră merge.\n\nDe se topesc, brumate, privelişti fumurii,\nprin staţiile vieţii frânam, a câta oară?\nŞi cine ştie cine ne-aşteapta intr-o gară\nîn care noi, din goană, n-am mai putut opri...\n\nHei, cea din urmă gară, la un sfârsit de cale,\nacarul negru-al morţii, pe gânduri, la macaz...\nSurâd. Aprind ţigara. Şi iar visez. Un iaz...\nBanalitaţi burgheze din trenuri personale.\n\nSi vad deodată trenul meu mic de tinichea,\ncu roţile stricate, când nu-mi trecea prin minte\nsă-l fac simbol şi versuri, ci mi-l trăgeam-nainte\nde sfoara lui, prin toată copilăria mea...\n\nHei, Radule de-atuncea, cu vise-îmbracate\nîn vechi costume albe de marinar, ca tine,\ncum le plimbai- ţii minte? — pe-nchipuite şine,\nîn vechia jucărie cu roţile stricate...\n\nIar astăzi, trenul fuge si, paralel, şoseaua.\nL-asemuim cu viaţa, burghez si călător,\ndomnu-şi citeşte cartea, si-ntâiul trenişor\nde mult işi rugineşte, in suflet, tinichiaua.\n\nÎn ţacanit de osii se-aleargă peste vise.\nS-a desfăcut amurgul şi mâinile sunt reci.\nUn alt canton de ţara: o su... ta... do... ua... zeci...\nLa staţia trecută, am cumpărat caise.|1795
Adrian Păunescu|Vinul viei condamnate|Taină mereu nepătrunsă,\nPas fericit înapoi,\nNu va muri nici o frunză,\nVa fi scrisoare-ntre noi.\n\nToamnă de prăpăd,\nNici nu te mai văd,\nPrin războiul frunzei care cade,\nTe-aș învălui\nÎn cules de vii\nȘi-n mirosul ultimelor roade.\n\nCa un repetent\nReînvăț urgent\nDisperarea toamnei în derivă\nȘi te-aș atârna\nDe privirea mea\nDar e toată lumea împotrivă.\n\nNu mă mai auzi,\nCând, prin arbori uzi,\nTelegraful meu de frunze plânge,\nCătre orizont,\nMari mașini de front\nÎn păduri pustii transportă sânge.\n\nNu-nțeleg de ce\nTotul e cum e,\nDar să ne iubim nu se mai poate,\nȚi-aș restitui\nLa cules de vii\nVinul nunții noastre condamnate.\n\nTălmaciu — Hula Săcelului\n15 septembrie 1994\n\n(Front fără învingători, 1995)|4618
Lucian Blaga|Anotimpuri|Subt pomii scriși cu frunză rară,\nunde stăturăm, eu și tu,\nzării prin joc de primăvară\ncum umbra sânilor căzu.\n\nO nerăbdare mă pătrunde,\nsă văd, prin lunile de foc,\nce fructe calde și rotunde\ncresc să-mplinească vis și loc.\n\n(1951 - 1957)|3279
Nichita Stănescu|Zicere|Orice om prost este o gratie.\nO, tu abundenţă de colivii!\nInimă tu, felină prămaţie\npândind peste tot colibri.\n\nCa noroc, păsările cântătoare\nstau la locul lor agăţate în cui.\nCe noroc, fiecare\nare pasărea lui.\n\nFiecare om prost e o gratie groasă\npentru stelele căzătoare\nastfel se face că ele se lasă\nnumai când sună ora de culcare.\n\nAtunci cerul rămâne neprivit\nşi fiecare stea de capul ei, -\niar cine nu a adormit\nare dreptul la o pasăre cântătoare,\nla două, la trei...|3686
Nichita Stănescu|Înapoierea cheii|Mi-e dor să pot\nsă nu-mi mai fie\ndor de tine.\n\nTristeţea, ea,\nnu este gând\nea lucru este.\n\nMănânc-o, dacă ai cu cine!\nDurerea vieţii\ne un lucru, -\nnu contemplarea ei.\n\nMi-e dor să pot\nsă nu-mi mai fie\ndor de tine.|1427
Dan Botta|Pavană|Dans de maree calme pe vesperale astre,\nhiperbole, memorii de lunecări albastre,\n\ndans cu linii rare, de trup absolute,\ncu melodioase şi clar augurate volute.\n\nDans cu efemere murinde, cu efemera vie,\ndans de extaz şi dans de melancolie,\n\ncu insule pale pe sâni, cu grele lunule,\ncu soare culcat în fântânele coapsei sătule.|435
Nichita Stănescu|Altă matematică|Noi ştim că unu ori unu fac unu,\ndar un inorog ori o pară\nnu ştim cât face.\nŞtim că cinci fără patru fac unu,\ndar un nor fără o corabie\nnu ştim cât face.\nŞtim, noi ştim că opt\nîmpărţit la opt fac unu,\ndar un munte împărţit la o capră\nnu ştim cât face.\nŞtim că unu plus unu fac doi,\ndar eu şi cu tine,\nnu Ştim, vai, nu ştim cât facem.\n\nAh, dar o plapumă\nînmulţită cu un iepure\nface o roscovană, desigur,\no varză împărţită la un steag\nfac un porc,\nun cal fără un tramvai\nface un înger,\no conopidă plus un ou,\nface un astragal...\n\nNumai tu şi cu mine\nînmultiţi şi împărţiţi\nadunaţi şi scăzuţi\nrămânem aceiaşi...\n\nPieri din mintea mea!\nRevino-mi în inimă!|3490
Nichita Stănescu|Bocet|Nu mai daşi pe la icoane,\nd-aia te-ai pierdut, Ioane...\nSingur ţi-ai făcut dreptate\ncu cuţitul pe la spate,\nde-ai belit la drumul mare,\ncum trecea, pe fieşcare...\nNu-ţi şterseseşi din făptură\ncaşul încă de la gură\nHămeşit cum fuşi de foame\nte-ai crezut haiduc, Ioane.\nCurvele de tot ce sunt\nte-au fost legănat în cânt;\nTot te-au încălzit cu dor\nşi dulceaţa vorbelor...\nŞi te-ai potrivit la şoaptă,\nminte crudă şi necoaptă,\ncalea-n codru de-o luaşi\nplin de visuri şi de caşi\nDară iarna n-o ştiui,\nnici ce-abate vântul şui...\n...Treişpe lupi te-au încolţit,\nfoamea de şi-au izbăvit\nşi te-au încălzit cu dinţii\ncarnea ta şi ochii minţii,\nde te duci cu paşi desculţi\nlegănat în treişpe burţi.|3502
Ion Barbu|Hierofantul|În rândurile celor ce s-au bătut\nsub Miltiade coborâse și preotul\ndin Eleusis\n\n\nPortalele trufașe, sfruntând venirea lor,\nRăsfrâng mânii de bronzuri sub tremurul luminii\nPe templul ars, pe cerul topit al Salaminii,\nUn fum gălbui înnoadă prelung, ca un fuior.\n\nAm azvârlit cununa, am desfăcut herminii\nBogatele-i podoabe de fir. Drept sfânt odor:\nO lance, iar în dreapta un gladiu lucitor...\nAici, în glia greacă ce-și poartă dârz măslinii.\n\nSoldat al Demeterei mă voi sădi adânc,\nCa, mâine, când iscoade plecate pe oblâne\nVor ispiti desișul de sulițe și flamuri,\n\nSă scapete persanii, pierind sub orizon!\nVor fi zărit, hieratic, cu fulgere drept ramuri:\nUn trunchi bătrân de dafin înfipt la Maraton.|3086
Alexandru Macedonski|Vaporul Morţii|Între nori si între apa se ducea fara-ncetare\nRatacit din orice cale sub trasnitul lui catart;\nValuri-valuri dând navala si smucindu-l tot mai tare\nÎl faceau sa sovaiasca peste pântecul cel spart.\n\nVântu-n funii suierându-si uriasa simfonie\nAlerga sapând prapastii în adâncul guraliv, \nRaspândind în largul marii o-ndârjita ironie\nPrintre urlete grozave de dusman nemilostiv.\n\nNoaptea neagra de pe valuri îl vedea ca o naluca\nPunct mai negru pe cerneala orizontului rotund, \nFara om ca sa-i dea suflet, fara minte sa-l conduca\nPeste unda latratoare de la crestet pân-la fund.\n\nCalatorii si matrozii putrezeau pe puntea rece, \nFrunti albastre, buze vineti, pumni închisi si ochi sticliti, \nToti murisera de-a rândul; cinci si sase, opt si zece, \nSi zaceau, mormane-nalte, galben-verde muceziti.\n\nRepezi fulgere prin noapte albastreau de rautate, \nSpintecând în larg vazduhul sub taiusul lor de foc, \nSi-n zigzaguri ce iau vazul prin colori amestecate\nSe stingeau suieratoare într-al valurilor joc.\n\nCâte-un chip iesea deodata pentr-o clipa în lumina\nCând de om trait pe mare sub un vânt argasitor, \nCând de tânar cu par galben si cu buze de vergina\nÎnghetate înainte de-a-si sopti poema lor.\n\nSi prin iadul de-ntuneric se ducea vaporul mortii, \nPe un pântec sau pe altul aplecând al lui schelet, \nDimineata-ncremenita sta în cer pe pragul portii\nSi muia cu lacrimi negre nuantatul ei buchet.|167
Nichita Stănescu|Enghidu|A murit Enghidu prietenul meu\ncare ucise cu mine lei.\nI\n\nPriveste-ti mainile si bucura-te, caci ele sunt absurde.\nSi picioarele priveste-ti-le,seara, drept cum stai,atarnand spre luna.\nPoate ca sunt mult prea aproape ca sa ma vezi,\ndar si aceasta e altceva decat nimic.\nMa voi face departare, ca sa-ti incap in ochi,\nori cuvant,cu sunete de marimea furnicii,\nca sa-ti incap in gura.\nPipaie-ti urechea si razi si mira-te ca poti pipai.\nPe mine insumi ma dor, in scurta trecere.\nMi-am intins privirea si ea a intalnit un copac,\nsi el a fost!\nUmerii priveste-mi-i, si spune-ti ca sunt cei mai puternici pe care i-ai vazut, dupa iarba si bivoli,\ncaci fara pricina sunt asa.\nCu ei mut departarea, ca pe un sac de piele\nla moara de vant.\nDe-aceea cand ma ard in strafundul ochilor\nniciodata atinsele de mine lumini,\nsuava durere albastra-mi intind peste crestet\nsa-mi tina loc de cer.\nSi daca ma dor pe mine insumi, cu rauri,\ncu pietre, cu o dunga de mare,\natat cat sa-mi fie toate un pat,\ntotdeauna neincapator gandul meu\nin vesnica crestere, o, n-am sa stiu ca si tu \nte dori pe tine asemeni, si nu sunt eu acela\ncu care vorbesc!\n\nVI\n\nEu mor cu fiecare lucru pe care il ating,\nstelele rotitoare ale cerului, cu privirea;\nfiecare umbra pe care o arunc peste nisip,\nsufletul mai putin mi-l intinde; fiecare lucru\nil privesc cum as privi moartea, rareori\nuit aceasta, si-atunci, din nimic fac dansuri\nsi cantece, imputinandu-ma si smulgandu-mi\nbataia tamplelor, ca sa fac din ea \ncoroane de mirt.|1408
Adrian Păunescu|Câte vieţi?|Totuşi,\nTe-ai întrebat tu\nCâte vieţi\nÎmi mai trebuie\nCa să ţi se întâmple\nUn miracol\nCum e acesta,\nSă mai ajungi\nVreodată eroină,\nÎn cărţi de poeme,\nLângă Euridice,\nLângă Laura,\nLângă Veronica?\nTe-ai întrebat, Maria?|2197
Vladimir Streinu|Temutul vânător|Cu flinta grea, cu tolbă și corn la cingătoare,\nPășesc în văzul lumii la cruntă vânătoare.\nRămas însă de poteri, sub catarămi și zale,\nCucernic, un călugăr grijește de-ale sale.\nEu sunt dintr-al acelui Sfânt Hubert moale cin:\nVăd cerbul, plec genunchiul, las pușca și mă-nchin.\nÎn zori, când intru-n codru să caut vieții-mi firu-i,\nPe frunte scutur ramul de rouă și mă mirui;\nAplec în taină creștet și frunze iertătoare\nPun bune mâini asupră-mi a binecuvântare.\nVăzându-l în odăjdii, unui gorun al meu\nM-am spovedit o toamnă ca unui arhiereu.\nO, frații mei jugaștri și paltini și arini,\nMă simt greșit, tulpină umblând în rădăcini,\nTrunchi înnodat sub drepți stejari, prea liniștiții,\nUn strâmb eres în miezul acestei verzi justiții.\n\nCăzut din începuturi Ia omenească treaptă,\nMă nevoiesc zadarnic la firea voastră dreaptă.\nLa fruntea de arhangheli cu glezne în ferigi,\nÎnalți cum nu-s pe ziduri înalte de biserici;\nPoftesc la veacul dulce, nemăcinat de ornic,\nLa somnu-vă nici moarte, nici viață, și statornic\nVegheat de luminoșii ochi mari căpriorești,\nGălbii ca untdelemnul în sfinte-albe cești.\n\nȘi-apoi cu flintă, tolbă și corn la cingătoare,\nMă-ntorc de la vestita-mi temută vânătoare.|2140
Adrian Păunescu|Jocul umbrelor|Pe umbra ta prelung-armonioasă,\nAm așezat cu grijă umbra mea,\nȘi ne-am iubit, cât umbra mea dorea,\nȘi-am construit pe umbra ta o casă.\n\nVeneam cu brațele deschise-n ea,\nMă așteptai în ușă, drăgăstoasă,\nCu umbra pâinii, aromind pe masă,\nȘi umbra ta stătea lângă perdea.\n\nȘi-acum, aud că umbra ta aleasă\nA conspirat nemeritat ceva\nȘi a vândut, pe-un fel de cacealma,\nUmbrarul unde ne simțeam acasă.\n\nLumina, astăzi, nu ne mai apasă\nȘi s-a închis în tine umbra ta.\n\n(Liber să sufăr, 2003)|4507
Mircea Demetriade|Sonuri şi culori|Alb, A; E, gri; I, roşu, un cer de asfinţire \nAlbastru, O, imensul în lacuri oglindit, \nU, mugetul furtunii şi-al crimei colţ vădit, \nAlcovul criptei negre, lugubră prohodire.\n\nA, rază săgetată de astru-n rătăcire \nCând zorile în boabe de rouă s-au topit \nCăzând pe flori, pe iarbă, pe lanu-ngălbenit; \nA, verbul peste ape născând eterne fire.\n\nE, gândul meu de sceptic, simbol saturnian, \nI, sânge şi incendii, făşii învăpăiate, \nDin trâmbiţe vestind-o virila libertate.\n\nO, freamătul de coarde, un mit din Ossian, \nCiocniri de pietre scumpe, murmur eolian \nPe harpele albastre de îngeri înstrunate.|1265
Radu Gyr|Metanie|Doamne, fă din suferinţă\nPod de aur, pod înalt.\nFă din lacrimă velinţă\nCa-ntr-un pat adânc şi cald.\n\nDin lovirile nedrepte\nFaguri facă-se şi vin.\nDin îngfrângeri, scări şi trepte,\nDin căderi, urcuş alpin.\n\nDin veninul pus în canî\nFă miresme ce nu pier.\nFă din fiecare rană\nO cădelniţă spre cer.\n\nŞi din fiece dezastru\nŞi crepuscul stins în piept,\nDoamne, fă lăstun albastru\nŞi fă zâmbet înţelept !|1788
Adrian Păunescu|Maluri de Prut|Curge Prutul între noi şi plânge\nCă ni-i greu şi lui la fel îi greu,\nLa un val de apă, trei de sânge,\nBietul Prut, uitat de Dumnezeu.\n\nLumea se mai stinge, se mai naşte,\nE ghimpată sârba dintre fraţi,\nVom avea şi noi o zi de Paşte,\nHai, români, din moarte înviaţi.\n\nDar de peste Prut ridică, frate,\nOchii tăi de-a dreptu-n ochii mei,\nLe vom face rând pe rând pe toate,\nDacă eu mai vreau şi tu mai vrei.\n\nMaluri de Prut, apa în ştreang\nMaluri de Prut, apa în ştreang.\n\nNu va fi nici urmă dintr-o apă\nCare ne-a durut şi ne-a rănit,\nVa rămâne alt pământ să-ncapă\nPrutul, ca o muchie de cuţit.\n\nCurge Prutul între ţări române,\nI se-aude plângerea-n Carpaţi,\nOlt şi Mureş sar ca să-l îngâne,\nJiu şi Nistru, voi ce aşteptaţi?\n\nŞi din cer întregul loc arată\nCa un rai însângerat la brâu,\nVino, frate, să legăm odată\nMalurile tragicului râu.|2340
Radu Gyr|Cruciaţii|Doamne, printre vălvătăi\nsuntem cruciaţii Tăi.\nCu asprime şi cu vis\ncruci de foc pe piept ne-ai scris.\nNe-ai tăiat prin porumbişti\nraiul Tău cu îngeri trişti.\nRăi, în care branduri bat,\nde chesoane spintecat\nNe porţi marşul triumfal\nprin pucioasă şi metal,\nmucenici cu-obraji de zinc\nîn urgii ce nu se sting.\nSpre ce grav Ierusalim\nmergem să ne răstignim.\nUrcăm Noul Testament\nsub un dur bombardament,\nşi ne seceră din cer\nheruvimi sonori de fier\nDoamne, printre vălvătăi\nsuntem cruciaţii Tăi.\nRitmic, cum bocancii sună,\nsângerând intrăm în lună.\nÎn grenade şi-n rucsac\nducem crâncenul Tău veac\nşi purtăm la centiron\nCerul Tău într-un bidon.|1757
Mihai Eminescu|Ce șoptești atât de tainic...|Ce șoptești atât de tainic,\nTu, izvor de cânturi dulci?\nRepezind bălaia undă,\nFloarea țărmului o smulgi.\n\nȘi o duci, o duci cu tine,\nVâjâind încet pe prund;\nAle tale unde floarea\nCine știi unde-o ascund?\n\nAstfel trece și viața-mi,\nDar o floare-n valuri nu e,\nNici nu spun ca tine doru-mi\nNimăruie, nimăruie.\n\nCi eu trec tăcut ca moartea,\nNu mă uit la vechii munți;\nScrisă-i soarta mea în creții\nÎntristatei mele frunți.\n\nNumai colo, unde teiul\nLasă floarea-i la pământ,\nEu încep să mișc din buze\nȘi trimit cuvinte-n vânt.\n\nVis nebun, deșarte vorbe!\nFloarea cade, rece cântu-i\nȘi eu știu numai atâta\nC-aș dori odat- să mântui!|1100
Dimitrie Anghel|Oglinda|Am o oglindă şi mă joc\nCu razele ce le răsfrîng,\nMutîndu-le din loc în loc,\nLe risipesc şi iar le strîng.\n\nLe-adun cu drag ca un avar,\nŞi-ades în sufletele voastre\nCînd e mai noapte, ca un far\nMi-arunc luminile albastre.\n\nVă-ntind o punte de scăpare\nDeasupra negrelor genuni,\nŞi raza mea strălucitoare\nE făcătoare de minuni.\n\nMi-o plimb pe-atîtea feţe pale,\nCînd cu oglinda mea mă joc —\nDar cînd îmi stă ceva în cale,\nOglinda mea e-un ochi de foc.\n\nMi-adun puterile solare\nŞi fulgerînd, după un semn,\nCa Arhimed, în depărtare,\nAprind escadrele de lemn!...|2830
Alexandru Macedonski|Rondelul apei din ograda japonezului|Apei lui de prin ogradă,\nPrea domol curgând la vale,\nBolovani, dintr-o grămadă,\nJaponezu-i pune-n cale.\n\nSpumegată, vrea să vadă,\nÎmprejurul casei sale,\nApa lui, ce prin ogradă\nPrea domol o ia la vale.\n\nŞi schimbând-o-ntr-o cascadă\nDe consoane şi vocale,\nUită-a vieţii grea corvadă,\nDând răsunet de cristale,\nApei lui de prin ogradă.|2675
Octavian Goga|În drum|Arare-n pribegia noastră,\nCând calea ni se-ncrucișează,\nDin lamura văpăii moarte,\nEu simt cum reînvie-o rază...\n\nNe rumenește-n drum obrazul\nȘi licărirea ei ne minte\nCând fulgerul unei clipite\nDespic-aducerile-aminte...\n\nVai, mintea, văduvă bătrână,\nVrea morții iar să și-i dezgroape...\n...Și tu-ți întorci grăbită fața,\nSă nu-ți văd plânsul din pleoape...\n\nRămân învins...-Aud viața\nCum mi te fură...mi te cere...\nDe ce n-am dreptul de-a te plânge,\nCând să te blestem n-am putere?...\n\ndin volumul Umbra zidurilor|3750
Tudor Arghezi|Puricile|Purice afurisit,\nM- ai întors mereu în pat.\nDouă nopţi m-ai zgîndărit,\nM-ai lucrat şi m-ai mîncat.\n\nPurice nelegiuit,\nCu un deşti muiat în gură,\nPe cearşaf te-am urmărit,\nSă te prind din săritură.\n\nŞi-ai sărit şi resărit.\nUite-l vine, uite-l suie.\nTe-am pierdut, iar te-am zărit.\nUite-l iarăşi, iarăşi nu e.\n\nDe-ai putea sări ca el,\nȚi-ar ajunge ca-n poveşti,\nCinci minute şi niţel\nDin Predeal la Bucureşti.\n\nTudor Arghezi - VERSURI - 1980|4211
Alexandru T. Stamatiad|Mi-e sufletul o creangă|Mi-e sufletul o creangă\nCe-n umbră veștejește,\nCând te visez, tresare\nȘi iarăși înflorește!\n\nMi-e sufletu-o fântână\nUitată și pustie,\nCând îmi apari, prin farmec\nSe schimbă-n apă vie!\n\nMi-e sufletul un clopot\nStingher și ruginit,\nCând mă privești, răsună\nDe parcă e vrăjit!\n\nMi-e sufletul o baltă\nCu apă înverzită,\nCând îmi zâmbești, întreagă\nVibrează limpezită!\n\nMi-e sufletul o noapte\nC-un cer pustiu, de ceață,\nCând îmi vorbești, deodată\nSe face dimineață!\n\nMi-e sufletul o mare\nÎn veșnică furtună,\nCând mă săruți, răsare\nFermecătoarea lună!\n\nMi-e sufletul atâta\nDe trist și obosit,\nCă fără tine-n viață\nDe mult aș fi murit!|173
Adrian Păunescu|Lipsești din hard|Dacă te-aș fi iubit, te iubeam și acum,\nAșa că mă îndoiesc de ce-a fost altădată,\nAltădată, cândva, într-o vreme uitată,\nÎntr-o vreme de foc, cu relicve de fum.\n\nÎn prisosul postum, deficitul antum,\nÎndeobște așa vine nota de plată,\nDar eu te-am și uitat, nici un semn nu se-arată\nC-aș dori să mai fac pân-la tine un drum.\n\nIar când vreau, în memoria mea, să te văd,\nSă te pot dărui, amintire, luminii,\nNu aș vrea să te mint, dar e lipsă de linii\nȘi în creierul meu, ca-ntr-un hard, e prăpăd.\n\nNici abstract n-aș putea să te-aduc îndărăt,\nȘi emit, nu imagini, acum, ci opinii.\n\n4 ianuarie 2004\n\n(Logica avalanșei, 2005)|4513
Ilarie Voronca|Pian|Sângele a bătut ore în trecut,\nPlopii se ţin de mână proverbial,\nPloaie elegantă în caiet englezesc,\nPână în gând anotimpul e de metal\nOrice pasăre un afiş ceresc.\n\nCât de scump calendar compartiment\nÎn tub câmpul răguşit magistral\nTrenul politicos a jucat fotbal\nAici oraşul s-a deschis ca un porte-cigarettes.\n\nPe trotuar târziu becuri îşi fac de cap\nMagnetic podul peste case înnodat\nÎngeri trec prin reumatism colorat\nCheamă glasul în moloz VA URMA.|3043
Nichita Stănescu|Iarnă târzie|Amurgul ca o rouă, încondeiază-n sânge\npăienjenișul ramurilor\nce-și desfac tăcut\nuscate brațe lungi, ca un sărut amarnic\nZadarnic stau pe banca grea de piatră\niubita-mi și-a uitat gropițele-n obraji…\nNețărmuritul împietrit mă înfioară,\niar liniștea ca un ecou\nse frânge-n țărmuri,\ndoar sălciile-și plâng șuvițele de ceară\nîn cenușiul lacului rămat în sticlă\nȘi bolta nouroasă se încruntă-n lac.\nPe lâng'aleea decoltată-un șir de plopi\nÎși moaie frunțile-n străfundul\nnemișcat\nspre unde dinspre toamnă apa a secat…\nFrunzișul ruginit de-acum un an\nîși poartă moartea pe crâmpeiele de nea\nmânjite în noroiul cu miros de ploaie\n…În basm e totu'ncremenit și umed…\nVăzduhul naște-ncet puzderii de arginți\nnemuritori în viața lor de-o clipă.\nÎntinde noaptea neagra ei aripă\nde fantasm\nși lacul tot se oglindește-n cer.\n\nMai mi-au căzut azi noapte-n vis\ntrei dinți.\n\nDuminică, undeva, la lacuri|3569
Iulia Haşdeu|Evantaiul|E-o mică jucărie din veacul cu marchize,\nCu aur şi agate mânerul e-ncrustat;\nPaleta-i de mătase cu linii delicate \nPe sâni de alabastru, frumoşi, a tresăltat\n...\nAh, dacă evantaiul, ce toate le văzu,\nAr fi să glăsuiască, ce povestiri ar spune!\nDe-atâtea ori iubirii el sfetnic tainic fu,\nÎn buduarul plin de marchize şi-a lor lume.|908
Radu Gyr|Ziceam|Zicea : -Dați-mi dalta, barosul,\nsă-mi taie catușele, fierul,\nflămândul din mine, setosul,\nsă-ncalece noaptea și cerul.\n\nStrigam : -Dărâmați-mi pereții\nși spargeți-mi poarta și vreme,\nsă pipăi, să văd miezul ceții,\ns-aud pașii Umbrei Supreme ! . . .\n\nȘi lanțul pleznește pe glezne\nși tunet e zidu-n cădere.\nSe sfâșie pietre si bezne\nîn crâncena lor despuiere.\n\n\nȘi toate sunt crude si goale.\nȘi taina de foc își descheie\nmătasea ei grea din paftale,\nprecum un trup alb de femeie.\n\nCă doare cumplit pipăitul,\nîmi sângeră văzul sub geana\nși-auzul și-nvârte cuțitul\nîn cugetul meu ca-ntr-o rană.\n\nLumina e bici, vijelie\nde flăcări, pădure de ace,\nși gândul, ce șoim vrea să fie,\nse-ntoarce biet pui în găoace.\n\nȘi ochii treziți să pătrundă\ntărâmuri ce n-au mărginire,\nca fripți se grăbesc să se-ascundă, \nfugind înapoi în orbire.\n\nMă-neacă, mă arde oceanul\nminunii, ca plumbu-n cuptoare\nși zic : -Dați-mi iarăși ciocanul\nsă-mi bat lanțuri noi la picioare.\n\nȘi strig : Am privirile arse,\nrăpuse cad jos ca ereții . . .\nzidiți-mi aripile-ntoarse\nși-mi puneți la loc toți pereții.|1832
Radu Gyr|Steaua prinde să lucească|Steaua prinde să lucească\npeste ieslea-mpărătească\nşi din nou trei magi\nvarsă din desagi\naur şi tămâie.\nîngerii de sus\nmagilor le-a pus\ncerul sub călcâie.\n\nLumea-n cântec se deşteaptă,\npe Mesia Îl aşteaptă.\nZâmbete cereşti\nintră pe fereşti,\nvin în orice casă\nşi în orice gând\narde tremurând\ncâte-o stea sfioasă.\n\nNumai temniţa posacă\na-mpietrit sub promoroacă.\nStăm în bezna grea,\npentru noi nu-i stea,\ncerul nu se-aprinde.\nÎngerii grăbiţi,\npentru osândiţi,\nnu aduc colinde.\n\nO, Iisuse Împărate\nIartă lacrimi şi păcate .\nVin să-nchizi uşor\nRănile ce dor,\nvisul ni-l descuie.\nNoi Te-om aştepta\nCăci pe crucea Ta\nStăm bătuţi în cuie.|1818
George Topîrceanu|Epigrame: Cincinat lui Nigrim & Comp (Cincinat Pavelescu)|Talentul vostru-n adevăr\nS-a mărginit numai la păr,\nDar toată strălucirea mea\nNu stă-n chelie, ci sub ea!|2936
Tudor Arghezi|Ţie, căreia...|Crăp uşa cu sfială,\nOdaia ţi-este goală.\nÎn perini se păstrează încă\nO urmă-a capului adâncă.\nLa pat, stingheri, pantofii tăi de catifea,\n\nŞi pe cearşaf o pată de cafea.\nM-am întâlnit prin casă\nCu-o umbră vaporoasă.\nDe când pierişi, mi te-arătai întâi.\n\nMăcar ca umbră, rogu-mă, rămâi.|1985
Mihai Eminescu|Maria Tudor|De ce cu ochii-ncremeniți sub bolte\nDe marmur — tu-l privești cu spaimă crudă?\nPândești ca leii, fruntea ta asudă\nȘi pumnu-ți vra mânia-i s-o dezvolte.\n\nSecerătorul tău l-ai pus la trudă\nȘi snopi de viețe sunt a lui recolte;\nPentru-al lui cap ai înfruntat revolte\nȘi astăzi simți că strângi la piept pe-o Iudă.\n\nTe-nalță-n cer invidia vulgară\nCăci știi din lorzii junghiați a face\nLui Fabiano a mărirei scară.\n\nTu ești regină și astfel îți place.\nCine te vede, slab obraz de ceară,\nȘtiind furtuna vieții tale tace.|1180
Eusebiu Camilar|Stergar bucovinean|Sã aflu adevãrul, si sus în munti am mers…\nA cui e oare mâna ce tese-n Univers?\n\nAcuma stiu — de lucru când iar s-a apucat,\nSã teasã si sã-ntindã pe cer stergar vãrgat,\n\nEa lasã draperia de nouri drept în jos!\nE, tunetul, bãrbatul ce pleacã mânios…\n\nCât plouã, dupã nouri prin spatã a trecut\nMulticolore fire, si-i gata de tesut,\n\nMãtãsuri diafane, luminã, funigei…\nE, fulgerul, suveicã la îndemâna ei!\n\nSi mult apoi, furtuna în zare pân' s-a sters,\nEa tot mai mânuieste suveica-n Univers!|2884
Mihai Eminescu|Ai noştri tineri|Ai noştri tineri la Paris învaţă \nLa gât cravata cum se leagă, nodul,\nŞ'apoi ni vin de fericesc norodul \nCu chipul lor isteţ de oaie creaţă.\n\nLa ei îşi cască ochii săi nerodul\nCă-i vede - în birje răsucind mustaţă,\nDucând în dinţi ţigara lungăreaţă... \nEi toată ziua bat de-a lungul Podul.\n\nVorbesc pe nas, ca s-alti-mbănci se strâmbă:\nStâlpi de bordel, de crâşme, cafenele,\nŞi viaţa lor nu şi-o muncesc—şi-o plimbă.\n\nŞ'aceste mărfuri fade, uşurele,\nCe au uitat pân' şi a noastră limbă,\nPretind a fi pe cerul ţării: stele.|1078
Gellu Naum|Numărul total al numerelor|Pe-aici pe aproape printre clovni furioşi\nca un şirag de şerpi cu clopoţei\nse desfăşoară numărul\nacum nucile au crescut Marea-Mamă\nle părăseşte fără regrete\nacum tu zâmbeşti aşezată alături\ncu mâinile ca o ploaie pe ochi\ncerceii i-ai lăsat pe masă printre şopârle\nşi eu liber pe câmp adio\nla malurile pământului printre ierburi amare\nşi cârtiţele mă târăsc în labirintul lor\nsingur pe câmp adio În nebunia asta numerică\nnu mai există oprire|2523
Radu Gyr|Nuferi (variantă)|Pe iazul plin de broaște dolofane,\nsub zumzete albastre de țânțari,\ncine bătu lumina-n ținte mari\nși-a răstignit-o-n candide piroane?\n\nCând au ieșit din mâini de aurari,\ndin dălți subțiri și gingașe ciocane,\ngenunchi plăpânzi, călcâie diafane\nși umeri goi de heruvimi amari?\n\nSau poate noi, iubito, cine știe,\ncuprinși în brațe-ntr-un amurg de veac,\nne-am înecat pe-un fund de veșnicie\n\nși-acolo unde ochii noștri zac\no taină, un crâmpei de duioșie\naprinse albe candele pe lac.|3955
Nichifor Crainic|Pasărea albă|Pasăre tainică, pasăre albă,\nFulger prin noapte-abia licărit\nDinspre apus spre răsărit,\nPasăre tainică, pasăre albă.\n\nGreu e pământul de plânsete ud.\nŢipătul groazei tale l-aud,\nSpintecă noaptea că un cuţit\nDinspre apus spre răsărit\n\nPasăre tainică, pasăre albă,\nCe laşi pe ţărmul din asfinţit?\nCuib părăsit - trup putrezit..\nPasăre tainică, pasăre albă.\n\nMoartea-i că noaptea: hău întunecat\nÎntre două lumi despicat;\nMoartea-i că noaptea: umbră şi vis.\nDincolo unduie cerul deschis.\n\nPasăre tainică, pasăre albă,\nDincolo rad fericite grădini\nInsule-n haosul sfintei lumini,\nPasăre tainică, pasăre albă.|1274
Nicolae Labiş|Marea înfruntare|Pe-un tărâm neștiut, se afla o comoară,\nPe-o comoară, se afla o Fată-Fecioară\nSingura Fată-Fecioară.\n\nNu cunoscuse privirile acelor ce-o vor,\nNici atunci când lunecase în visele lor,\nSingura Fată-Fecioară.\n\nTrăia în Palat de sticlă rotundă,\nUnde nici dor n-a putut să pătrundă,\nSingura Fată-Fecioară.\n\nNici ierburi, nici gâze rodind din păcat\nNu putură\nSămânța iubirii s-o lase-n Palat,\nSă turbure liniștea pură\nA singurei Fete-Fecioară.\n\nPe-un tărâm neștiut, se afla o comoară,\nPe-o comoară, se afla o Fată-Fecioară,\nSingura Fată-Fecioară.|1647
Cincinat Pavelescu|Farniente|Mie însumi\n\nNu sunt nici rău, nu sunt nici blând,\nNu m-am târât, n-am pizmuit,\nAm fost și sunt un biet smintit\nCare visează chiar mergând.\n\nEu niciodată n-am muncit.\nNoaptea nu dorm și ziua casc,\nPoate-aș fi vrut să nu mă nasc,\nDar nu mă plâng că n-am murit.\n\nȘi nu știu dac-am suferit;\nN-am fost sărac, n-am fost bogat;\nAm și iubit, am și uitat,\nAm și uitat, am și iubit.|336
Radu Gyr|Epitaf|Între dactil și emistih bucolic,\nm-au îngropat ruralei mele vetre.\nOrașul liric țipă-n taximetre\nși duduie-n motoare, hiperbolic.\n\nDe-un veac sau trei, sub funerare pietre\ndorm izolat, ca pe-un recif atolic,\nsomn georgic, somn silvestru și simbolic,\nîn strâmte și impuse perimetre.\n\nBetonul și asfaltul mă ignoră,\nmă scuipă citadinele furnale;\nci versu-mi fierbe-n cupa lui sonoră,\n\ncum scânteia Falernul în pocale,\nși când el arde sus în auroră,\nnu-mi pasă că mormântul meu e-n vale.|3891
Adrian Păunescu|Mi-e sufletul un câine pe şosea|Mi-e sufletul un câine de pripas,\nÎn plină iarnă, pe-o autostradă,\nCei care se grăbesc n-au timp să-l vadă,\nDar eu, inconştientul, cui îl las?\n\nDin când în când, îi este dat să cadă\nŞi el, rănit de roată sau de pas,\nÎn câte-o tufă sângeră, retras,\nŞi, uneori, solemn, într-o baladă.\n\nMi-e sufletul desprins de mine însumi,\nMă uit la el, se uită-n ochii mei,\nEl, câine rău, eu, cap numai idei,\nŞi ne uneşte câteodată plânsu-mi.\n\nMi-e sufletul un câine şchiop ce vine\nPe o şosea, prin vifor, către tine.\n\nAdrian Păunescu\n(„Liber să sufăr”, 2003)|4522
Mihai Eminescu|Eu număr, ah!, plângând|Eu număr, ah!, plângând:\nAl nopții miez sună —\nAl despărțirii ceas\n Adânc vibră.\n\nAdio! scump-acum.\nAl lunii disc senin\nDin crengi de arbori mari\n S-arată plin.\n\nAbia din braț te las —\nDe trist abia mă duc,\nNainte-mi vecinic treci\n Un blând năluc.\n\nȘi zi și noapte treci —\nLa tine-n veci gândesc,\nCopil frumos și blond,\n Ce mult iubesc!\n\nAuzi: din codri cum\nIzvoare prund răstorn\nȘi melancolic blând\n Un glas de corn.|1145
Lucian Blaga|Apoteoză|Răsăritul e-atât de bogat în povești și-n lumină\ncă-n orele ce se ridică\nrămânem prea jos totdeauna când vrem să-l slăvim.\nApusul de-asemeni îl știm. Acolo e orga popoarelor\nce-o ascultăm uneori, vag adusă prin nori.\nDe-o mie de ani aceasta e lauda pe care-o rostim.\nNordul servește văilor noastre furtunile rodnice.\nPrintre punctele - nume de vânturi purtând - cardinale,\nel singurul iscă și din morminte aurore sublime\nși boreale lumini de-nviere.\nSudul e-amarul prea cald, elementul care priește\niubirii, și care de-aceea\nne va ucide-ntr-o zi\natât pe mine cât și pe tine.\n\n(1946-1951)|3280
George Topîrceanu|Şoaptele nopţii|Întrebam aseară luna gânditoare:\n— Dacă prin poiene a rămas o floare\nNeculeasă încă pentru draga mea, —\nDacă sus, pe dealuri, pe poteci uitate,\nPretutindeni unde m-ai văzut cu ea,\nRaza ta sfioasă printre crengi străbate\nDe-mi încurcă paşii luminoase fire,\nDeşteptând în cale câte-o amintire, —\nDacă până-n ziuă visurile trec\nDar rămân în suflet, — pentru ce să plec?...\n\n— Du-te-n lumea largă, pentru totdeauna,\nTrist şi singur du-te, du-te! zice luna.\n\nŞi-ntrebai lumina sufletului meu:\n— Dacă fără dânsa timpul trece greu,\nDacă lângă dânsa mi-i aşa de bine,\nSpune-mi, suflet mândru, împăcat cu tine, —\nPentru ce, când toate lacrimile trec\nFără nici o urmă, — pentru ce să plec?...\n\nSufletu-mi răspunse: — Pe cărări pustii,\nDu-te-n lumea largă. Şi să nu mai vii.\n\nŞi-ntrebai atuncea inima-mi trudită:\n— Cea dintâi, nebuno, căzuşi în ispită,\nSingură-n tăcere, tu eşti vinovată\nCă mă cert cu mine şi cu lumea toată.\nCând stelele nopții farmec nu mai au\nFără ochii dragii, — pentru ce să stau?...\n\nŞi-mi răspunse-n şoaptă (o, inima mea!)\n— Du-te-n lume singur. Eu rămân cu ea.|735
Nichita Stănescu|Presentiment|Nu ninge cand e foarte frig.\nNu ploua cand e foarte cald.\nNu vin cuvintele cand te nasti.\nNu vine anul nou cand mori.\nNu pentru vedere este lumina.\nNu pentru mit sunt zeii!\nNu pentru timp sunt stelele\nNu pentru NU este NU!\nNu vii niciodata cand mi-e foarte dor de tine,\nNu mori niciodata\ncand te urasc de moarte.|1525
Radu Gyr|Pe-aici se-apleacă ramuri să te doară|Pe-aici s-apleacă ramuri să te doară,\nCum umerii s-apleacă pe-amintiri.\nCândva parc-ai murit în altă ţară\nŞi-acum parcă te-ntorci de nicăieri.\n\nRăniţi, ca nişte păsări albe, crinii\nSe-mpiedică în grele aripi lungi.\nParc-ai murit, dar paşii tăi, streinii,\nTe-ntorc din lumi unde n-a fost s-ajungi.\n\nFoşneşte-o frunză, alta îi răspunde,\nAlături alta sângeră puţin.\nCândva parc-ai murit, dar nu ştii unde\nŞi vii acum uşor ca un suspin.\n\nŞi cum pluteşti pe foşnetul luminii,\nUşori ţi-s paşii, numai ochii-s grei,\nŞi, nu ştii, duci pe tâmple mărăcinii\nSau razele ce seamănă cu ei . . .\n\nVolumul de poezii Lirica orală|1800
Tudor Arghezi|Păsăruică|Hai, păsăruici, veniți din streaşini multe ...\nA fost o lună cine să v-asculte\nCînd ne cereați firimituri, la geam.\nÎn ploi și frig, făptura v-o plîngeam,\nStrigindu-vă : - Piţuici !- -Copii !- și -Fete !-\nVeneați la noi cu bucurie, cete.\nNe-nţelegeaţi și graiul, fată,\nDin țara noastră depărtată.\nNe despărțim de voi cu îndoială ...\nDe mîine prispa va rămîne goală\nA intristatului balcon de sus\nȘi n-o să știți măcar că noi ne-am dus.\nPlecăm de lîngă voi cu un oftat ...\nDe-abia v-ați învățat\nCu prieteni de pe alte tapşane și pășuni,\nPoate mai inimoși , poate mai buni ...\nRămîneți în singurătate ...\nO s-așteptați flămînde, fată mică,\nVăzînd perdeaua trasă că nu se mai ridică.\n\n1959|4196
Adrian Păunescu|Denigratorilor mei|Norocul de-a fi excedentul mental!\nPlătesc întâmplarea că-l am și în rate,\ndar, scapă-mă, Doamne, de tot și de toate,\ndau gloria, casa, condeiul - pe-un cal.\n\nUn cal să mă rupă de ei și de voi,\nde tot ce mințiți fastuos despre mine,\nde tot ce mânjiți prea simțindu-vă bine,\ntrăgând excedentul în mâzgă-napoi.\n\nPrin creierul meu umblă negru un plug,\nprin oasele mele - metalele voastre,\nmă-mpingeți în vâsc, în povești și-n dezastre,\nmă puneți pe gheață, mă duceți pe rug,\nși nu e pământ, și pe cer nu sunt astre\nîn care de voi să mă lepăd, să fug.\n\n(Iubiți-vă pe tunuri, 1981)|4442
Ioanid Romanescu|Erezia întâi|„Să mesteci pâine cu dinții de mașină de scris” \nPAUL CELAN\n\nSunt un om tăcut, nu aparțin nimănui.\nSpuneți-mi asta, femei\nce zilnic vă ștergeți de zidul casei mele\nși tu omule ce cari gaz bătrână stafie\nîn căruțul tău ca un leagăn blestemat\nia-mă și pe mine.\n\nE atât de simplu.\nGhemuit ca o lămâie stoarsă\nEu aștept la intrarea cinematografelor\nîn anumite zile când durerea mă scoate\ndin propriu-mi buric.\nSau intru în baie și dau drumul la duș\nCa un televizor stricat cada se umple\nDe-un melanj difuz de muzică și zgomot\nAl cărei înțeles e că încă\nn-am murit.\nCă încă mai pot crea secunde\nDe stupoare în fața ghișeelor\nCând funcționara duhnind a ojă își pierde\nPrivirea în mine ca într-un imobil nelocuit.|791
Nichita Stănescu|Poetul în pin|Pe craca nălucită, a pinului din seară\nîn pălmi mai strânge scoarţa, ca mâinile de prietini\nşi râde surd poetul privind spre văi, aiurea\nşi mîngâie cu talpa văzduhul de sub cetini.\n\nBolnavă urcă luna, cu pete reci pe faţă\nprin stâncile ce-apasă, grav, orele-mpietrite\nşi râde surd poetul şi-unduitoare-n juru-i\nnoptirea creşte-n cercuri, subţiri, abia ghicite.\n\nIar pinii-opriţi pe muchea, de-azur căzut pe stâncă\nse-apleacă-ncet sub luna, ce-şi urcă vârcolacii\nşi râde surd poetul, privind spre văi, aiurea\nşi noaptea creşte-n cercuri, sonorizând copacii.\n\nCaiete critice, 1993|1516
Veronica Micle|Din pulberea iubirii|Din pulberea iubirii mele\nO mica floare a crescut\nSi vijelii cumplit de grele\nPe biata floare au trecut.\n\nDar ea de loc nu vestejeste\nPare c-abia a inflorit...\nRegretul care ma munceste\nE vesnic nou sinesfârsit.|2035
Adrian Păunescu|Intraductibil|Ştiu multe, mai multe decât agenţiile de specialitate,\nŞtiu adevăruri mortale,\nŞtiu fapte compromiţătoare,\nDar ştiu intraductibil.\nŞtiu intraductibil în toate direcţiile,\nNu mai pot nici s-acuz, nici să apăr,\nAtâta mi se mai întâmplă să pot:\nŞtiu.\nŞtiu multe, ştiu aproape totul,\nDar ştiu intraductibil.\nMi-e imposibil să spun ce ştiu;\nCe bine era\nCând spuneam multe, aproape totul.\nDar nu ştiam nimic\nŞi eram un palavragiu poliglot.|4503
Radu Gyr|Rondelul pietrei de pe noi|Din zi în zi intrăm în stâncă\nși piatra crește-ncet, pe noi,\ncu câte-un rar arbust vâlvoi\nzbârlit pe tot ce suntem încă.\n\nMai ieri foșneam ca un zăvoi\nde stele mari, de sevă-adâncă.\nDin zi în zi intrăm în stâncă\nși piatra crește-ncet, pe noi.\n\nPrivim din rocă înapoi\nspre tot ce lespedea mănâncă\nși-i numai cremene pe foi...\nȘi piatra crește-ncet, pe noi,\ndin zi în zi intrăm în stâncă.|4006
Leonid Dimov|Arhimede|Pleşuve moş, nu te speria\nCă umbra ta n-are să vină,\nÎi vom găsi pe undeva\nO mai multiplă rădăcină.\n\nŞterge-ţi triedrul înflorit\nDin unghi mai vag în colţul gurii,\nOdăi lichide ne-au foşnit\nPână-n tavan, cu holoturii.\n\nAdună-ţi gândul circumscris,\nIa şi nisip, că nu se vede:\nSoldatul care te-a ucis\nPare-n amurg tot Arhimede.\n\nholoturie sf [At: DEX / Pl: ~ii / E: fr holthurie, lat holothuria] Animal din încrengătura echinodennelor, cu corpul moale și alungit, care trăiește pe fundul mărilor .|927
Mihai Eminescu|Serenadă (după Victor Hugo)|Când tu dormi lină, pură\nSub ochiul meu umbros,\nSuflarea ta murmură\nCuvânt armonios,\nPe corp neacoperită\nLipsindu-ți vălul tău;\nO, dormi, o, dormi iubită,\nO, dormi, o, dormi mereu.\n\nCând râzi, pe a ta gură\nAmorul a descins,\nOrice prepuitură\nDeodată s-a și stins;\nZâmbirea ta-i ferită\nDe orice cuget rău;\nO, râzi, o râzi iubită,\nO, râzi, o, râzi mereu.\n\nCând tu cânți, alintată,\nPe brațele-mi, la sân,\nAuzi cum câteodată\nGându-mi răspunde lin;\nCântul tău resuscită\nO zi din traiul meu;\nO, cânt-a mea iubită,\nO, cântă dar mereu.\n\n(după Victor Hugo)\nTraducere de|1216
Veronica Micle|Să pot întinde mâna…|Să pot întinde mâna s-o pun pe fruntea ta\nÎncetul la o parte şuviţele le-aş da,\nSenină să rămâie, curată ca un crin,\nIcoană de iubire la care să mă-nchin.\n\nDar tu ca un luceafăr departe străluceşti,\nAbia câte o clipă în cale-mi te iveşti,\nApoi dispari; şi-n urmă rămâi în gândul meu\nVedenie iubită la care mă-nchin eu.|2060
George Topîrceanu|Păinjiniş|În plasa gândurilor mele de lumină\nŢi-am prins imaginea: o viespe\nSubţire-n mijloc, ageră şi fină.\n\nO adiere poate s-o desprindă\nDin luminosul ei hamac.\nSă cadă ca o floare pe faţa unui lac,\nSă-i tulbure metalica oglindă...\n\nE seară... Plopii înşiraţi în zare\nSe sting departe -\nVăpăi de umbră, facle funerare\nLa căpătâiul zilei moarte...\n\nDe ce să-mi stai zadarnic împotrivă?\nRămâi a mea...\nO, nu te zbate, dulcea mea captivă, -\nReţeaua fină s-ar cutremura\nŞi fiecare fir întins prea tare\nMă doare...\n\nCă le-am urzit - păianjen solitar -\nNu din argintul razelor de lună,\nCi din fiorul unui vis bizar\nPe care Noaptea mi-l aduce-n dar\nCa să-l trăim o clipă împreună...|2954
Nichita Stănescu|Privire|Mi se năluceşte câteodată\nîntregul cerului ocean.\nCorăbiile stelelor\nsunt scufundate.\nLumina-mi pare câteodată\ncatarg\ncerând un ajutor\nacelui vechi înec\nşi-ncet încet orbesc.|1530
Nichita Stănescu|Un soldat catre Germanicus|Se dedica lui Constantin Chirita\n\nOmul este o piatra putreda, -\nun nisip umed\nzise soldatul.\nNumai ceea ce se repeta, este, -\nzise soldatul\nEu nu ma mai pot indoi\nzise soldatul\nDealtfel altadata cind o sa renasc\nnu vom avea oasele capului pe dinafara, ci\ncreierul va fi muschiulos\nsi osul lui va fi pe dinauntru\nCit despre Germani, -\nzise soldatul,\nte sfatuiesc\nsa nu-i invingi si a doua oara.\nCine este odata invins, este invins\nCine este de doua ori invins\ne invingator.\nSi acum, zise soldatul,\nsmulge-mi lancea din piept\nca sa pot sa nu mai fiu.|3680
Nichita Stănescu|Dimineaţă marină|O dungă roşie-n zări se iscase\nşi plopii, trezindu-se brusc, dinadins\ncu umbrele lor melodioase\numerii încă dormind, mi i-au atins.\n\nMă ridicam din somn ca din mare,\nscuturându-mi şuviţele căzute pe frunte, visele,\nsprâncenele cristalizate de sare,\nabisele.\n\nVa fi o dimineaţă neobişnuit de lungă,\nurcând un soare neobişnuit.\nAdânc, lumina-n ape o să-mpungă:\ndin ochii noştri se va-ntoarce înmiit!\n\nMă ridicam, scuturându-mi lin undele.\nApele se retrăgeau tăcute, geloase.\nPlopii mi-atingeau umerii, tâmplele\ncu umbrele lor melodioase.|3535
Nichita Stănescu|Cu urechea sîngerîndă|"Behăit de capră trupul tău\nmi l-ai ridicat în loburi\nca să-mi fii cercel mult greu,\nroabă, romburi\n\nPur auz, pură surzie\nşi nici cîntec şi nici gînd\nDoar atăta mi-ai fost mie\n""S"" din ""sînt""\n\nCu urechea sîngerîndă\nde un sunet, de un aur,\ncap al şaptelea cu blîndă\nlimbă-am fost-dintr-un balaur."|1393
Radu Gyr|Inima copacului|Creșteam în codru-nalt și singuratic,\ncând m-au surpat cu barda trei drumeți.\nEra semeț întâiul și săgeți\nși arc și-a scos din pieptul meu sălbatic.\n\nAl doilea, în ochi cu dimineți,\nlăută și-a făcut îndemânatic\nși-o dezmiarda-n adâncul păduratic,\nvrăjind cu ea și păsări și mistreți.\n\nAl treilea nu-și drese nici vioară,\nnici arc, ci și-a cioplit din trunchiul frânt\no cruce grea, cu mâna lui ușoară.\n\nApoi, umbrit de gene lungi de sfânt,\nși-a pus pe umăr strania povară,\npornind spre margini albe de pământ.|3917
Emil Brumaru|Bar|"Tu care-mi cânți de la magnetofon\n""Hello"", în dimineața asta-i joi...\nTrec chelnerițe... Trage-n buze moi,\nȚigara fină, sonda cu sifon,\n\nO copilandră-punk-omidă-albastră.\nÎngerii-și bagă-n ziduri o aripă.\nVai, unde e neprihănirea noastră:\nParfum greoi ce fluturii-i constipă?\n\nȘi unde-i sufletul prelins din noi\nCa păcura din osii de vagon?\nTu care-mi cânți de la magnetofon\n""Hello"", în dimineața asta-i joi..."|2488
Nichita Stănescu|Sa nu ne ferim de suferință|Să nu ne ferim de suferinţă,\nea este pământul cu morţi ai ierburilor\nşi cerul cu zei al vederii.\nEa este focul mortal născător al luminilor,\nea este patul cel putred al duhorilor\ncare-adormind se schimbă-n miresme\nşi în parfume.\nSă nu ne ferim de durere,\nea este gura de sânge a cântecelor...\nUrletul naşte îngeri şi iepuri deopotrivă\nşi crivăţ cu vulturii îngropaţi înlăuntru-i.\nDurerea e cea care-nroşeşte\npiperatele şi iuţile garoafe când le jupoaie\nde alb şi de negru.\n\nSă nu ne ferim de moarte;\nea este aceea care ne face\nmai nenăscuţi decât nenăscuţii\n... un nenăscut de om, un nenăscut de fir\nde iarbă verde\nun nenăscut al legii nenăscute\nce-şi pregăteşte domnia, - râzândă, plângândă...|1541
Traian Demetrescu|Iubire|Soldatul Ion nu ştie carte,\nCă-n satu lui a fost\nCioban la un boier, şi iacă,\nRămas-a omu prost!\n\nDe patru luni e în cazarmă,\nŞi n-a-nvăţat, nătângul,\nNici cum să meargă, când sergentul\nComandă: „dreptu... stângu...”\n\nDar lui nu-i pasă! Îl usucă\nUn dor nebun de-o fată.\nFrumoasă, vere!... ştii, cu ochii\nS-o sorbi, bat-o s-o bată!\n\nŞi cum nu poate să-i trimită\nO slovă de la el,\nSoldatul Ion e trist, săracu,\nNu râde mai de fel.\n\nCând întâlneşte-un om din satu-i\nÎl roagă blând: „mă, frate,\nSă spui Ileanei... că sunt bine,\nŞi... multă sănătate!”|1923
Nicolae Labiş|Înaintea serii|Membrana-nfrigurată, sclipind în nesfârșit,\nGrăbite aripi albe sub cer a oglindit;\nCercând în van amarii săi stropi sub val a-nchide\nȘuierător respiră iar buzele-i lichide.\nÎn resemnări de-o clipă ori în fierbinți porniri\nSe strâng ațâțătoare și se întind subțiri,\nRăspund cu glas de unde luminii ce ascunde\nSub bolțile din zare, suave și rotunde.\nPășim tăcuți - vorbește în locul nostru marea,\nAmețitor murmură foșnindu-și val de val,\nPe față îți răsfrânge, verzuie, scăpărarea\nȘi-n pletele-ți sărate cu luciu mineral.\nNi-s degetele strânse, fierbinți, parcă-ncâlcite\nÎn alge nevăzute și ochii ni-s măriți.\nTrăim minunea mării ce voci adânci trimite\nSub repezile zboruri de pescăruși grăbiți.|3704
Radu Stanca|Poștalionul|Diseară poştalionul va trece prin strâmtoare,\nIar noi îl vom surprinde la locul cunoscut,\nÎntocmai ca pe vremea când mânuiam topoare\nSau flinte ghintuite, întocmai ca-n trecut.\n\nNu ca să punem mâna pe călătoarea blondă\nCe tremură şi-şi vâră colierul între sâni,\nNu ca să smulgem fetei inelul de logodnă\nVom răsuci cu vervă pistoalele în mâini.\n\nUn lucru mult mai nobil, prieteni, astă seară\nAduce poştalionul şi mai de preţ decât\nO călătoare blondă, subţire sau sprinţară,\nOri saci cu bani de aur, umpluţi până la gât.\n\nDiseară, poştalionul aduce-un domn de seamă,\nUn călător de vază şi-un hoţoman de soi,\nAduce timpul, domnul pe care nici o vamă\nNu l-ar putea vreodată întoarce înapoi...\n\nAşa că nu vă temeţi de el, va fi o luptă\nDin cele mai uşoare, iar de-l vom prinde-n laţ\nÎn pânza veşniciei, de astă dată ruptă,\nNoi dintre toţi tâlharii vom fi cei mai bogaţi.\n\nIar de vom pune mâna pe el şi pe comoară,\nNe-am pricopsit, prieteni, cum nu ne-am aşteptat,\nIar de vom pune mâna pe el în astă seară,\nI-am dat o lovitură cum încă nu s-a dat.|1859
Panait Cerna|Romanţă|De dimineaţă, când deschizi fereastra,\nUn fulger smulge soarele din ea\nŞi fulgerul te-arată orbitoare,\nDin geam în geam tresare,\nŞi trece-n pieptul meu, stăpâna mea.\n\nCând tu apari în tainica grădină,\nO mierlă te slăveşte, ca-n poveşti,\nŞi tu asculţi, asculţi surâzătoare,\nŞi treci, pe gânduri... Floare după floare\nÎţi poartă trena rochii-mpărăteşti.\nŞi sufletul, şi sufletul din mine\nO mierlă e. L-ascult cu ochii uzi.\n\nTot glasul lui e-un lanţ de dulci suspine,\nO rugă nesfârşită către tine...\nTu însă nu-l auzi, tu nu-l auzi.\n\nMai fericită-i umbra ta ca mine,\nMai fericită este umbra ta;\nEa peste zi de pasul tău se ţine,\nIar seara odihneşte lângă tine,\nCând dulci vedenii prind a te-ngâna.\n\nCând stai la foc, privindu-l lung, pierdută,\nCu mâinile-nfrăţite pe genunchi,\nCând te-mpresoară, ca un zid, tăcerea —\nLa tine-şi poartă sufletu-mi durerea,\nSpre tine-şi duce-al viselor mănunchi.\n\nNu-l simţi atunci? — nu-l simţi plutind asupră-ţi?\nEl până-n ziuă cere-a-ţi cuvânta,\nEl până-n zori e paznic casei tale,\nŞi tremură la vânt, şi cântă-a jale,\nCu brazii tineri din ograda ta.|3804
Leonid Dimov|Tremur|Armura descheie-mi-o iute,\nE-un uliu de iulie-n cute,\nȘi-n arșiți, în cuiburi piezișe,\nNătângi, să visăm netezișe.\n\nE-un burg cu teribile bande\nDe rozuri dansând sarabande,\nSub ceață fugind să n-o prinzi\nPe negre alei de oglinzi.\n\nE-un bronz de gânganii rămase\nPe dopuri de umbră, lucioase,\nCând trec însoriți dintr-o parte\nStrăvechi cetățeni în brocarte.\n\nSurâd de dureri pe trotuare\nȘi-ți dărui corimbi de răcoare,\nCând lent se înclină în spate\nPalate de scânduri spălate.|3258
Radu Gyr|Calfă la diavol|Calfă la diavol, ucenic la tâlhari\nde-aş fi fost, în zănoagele crunte,\nîncă n-aş trece cu răni aşa mari,\ncu semn de osândă pe frunte.\n\nGloata cu ură în juru-mi se strange,\nMă biciuie şuierături:\n-De unde vii, spune, mânjit de sânge,\ndin ce turbate păduri?\n\nHai, ticălosule, spune: poate\nargat ai fost la strigoi?\nPoate-ai ucis la răspântii spurcate?\nEşi plin de sânge şi de noroi…\n\nAlţii-mi văd rana care zvâcneşte,\npipăie pieptul meu ars de fier.\n-De unde vii? Cine ţi-a rupt carnea-n cleşte?\nÎn ce drăcesc atelier?\n\nTrec printre ei, înalt şi străin,\nîmi curg boabe roşii pe faţă.\n-De nicăieri eu nu vin.\nVin numai din viaţă.|1740
George Bacovia|Seară tristă|Barbar, cânta femeia-aceea,\nTârziu, în cafeneaua goală,\nBarbar cânta, dar plin de jale,-\nȘi-n jur era așa răscoală...\nȘi-n zgomot monstru de țimbale\nBarbar, cânta femeia-aceea.\n\nBarbar, cânta femeia-aceea...\nȘi noi eram o ceată tristă-\nPrin fumul de țigări, ca-n nouri,\nGândeam la lumi ce nu există...\nȘi-n lungi, satanice ecouri,\nBarbar, cânta femeia-aceea.\n\nBarbar, cânta femeia-aceea,\nȘi-n jur era așa răscoală...\nȘi nici nu ne-am mai dus acasă,\nȘi-am plâns cu frunțile pe masă,\nIar peste noi, în sala goală,-\nBarbar, cânta femeia-aceea...|2906
Nichita Stănescu|The Second Elegy. The Getic|to Vasile Pârvan\nIn every hallow there was put a god.\nIf there was broken a stone, there was bring quickly\nand put there a god.\n\nThere was enogh to be broken a bridge\nto be put into the empty place a god,\nor, on the roads, to rise a piece of asphalt, a hole,\nto be put into it a god.\n\nOh, do not cut your hand or your leg,\nby fault or by all means.\n\nImmediatly they will put into the wound a god,\nas anywhere, as everywhere,\nthey will put there a god\nto bow him, because it\ndefends everything that separates itself from self.\n\nBe careful, you, fighter, do not lose your\neye,\nbecause they will bring and they will put you\ninto orbit a god\nand it will stay there, hard-harted, and we\nshall move our souls glorifying him.\nAnd even you will move your soul\nglorifying it like the strangers.|3668
A. E. Baconsky|Pentru foarte puțin|Într-un demult, cândva, odată.\nsufletul nostru, pentru foarte puțin, a trecut\nalunecând pe-o albie falsă - și astăzi\ncând povestim legendele vechi, totdeauna excludem\nacel pentru foarte puțin, și ne imaginăm mereu\ncum ar fi fost fără el; dar cuvintele\nvin după noi și fără-ncetare\nse interpun între faptele noastre și noi - și iată\ncontemporanul tace privind\n\ncum rând pe rând i se spulberă visele, și-un rânjet\nnegru îi desfigurează chipul când același glas îi șoptește din umbră:\npentru foarte puțin.|22
Ștefan Petică|Cântarea care n-a fost spusă|Cântarea care n-a fost spusă\nE mai frumoasă ca oricare,\nMisterul ei e o beţie\nDe voluptoasă-ndurerare.\n\nÎn nota sfântă care piere\nÎn tremurările sfioase\nA unor rugi de Magdalene\nCurg clare lacrimi preţioase\n\nDar în cântare fără nume\nAscunsă-n negrele vioare,\nE-o tragedie tăinuită;\nPlâng albe vise morte-n floare.\n\nTristeţea lor neprihanită\nAtât e de chinuitoare\nCă pune-n suflete pătate\nO mistică înfiorare.\n\nŞi o chemare zace-n ele\nDe-o strobitoare nostalgie:\nTortura ei necunoscută\nEste suprema poezie.\n\nŞi cel menit sa duca dorul\nCântarei sfinte şi alese\nÎşi simte inima cuprinsă\nDe suferinţi neinţelese.\n\nÎn flacăra nemistuită\nS-aprinde sufletul şi arde\nŞi moare dornic de misterul\nCântării stranii de pe coarde.\n\nAh, când în inemi sbuciumate\nOrice dorinţe-ncet se curma,\nSdrobiţi vioara fermecată:\nGrozav e cantecul din urmă.|1888
Ioanid Romanescu|Sărut mâinile, doamnă! La revedere, domnule!|O clipă mâinile ni s-au atins involuntar\n— aglomeraţie de seară, maşinile-s etuve —\npuţin suspect şi reciproc ne cerem scuze\ndoar spre oriunde mersul\nne dă afară ca pe nişte rufe\n\n— Infern! (spuneţi dumneavoastră)\n— ... (eu nu cunosc tandreţea publică\nabia schiţez un zâmbet dificil\nv-aş spune: sunteţi frumoasă ca Franţa\nla prima republică)\n\noftaţi intraductibil — din nou ne privim\ndin nou prindeţi bara cu mâna aceea orange\neu ţin cu spatele aglomeraţia să respiraţi\nşi mă uit ca la Franţa adolescentă:\n— Excusez-moi si je vous dérange!|3075
Nichita Stănescu|Coagula tristeţea deodată...|"Coagula tristeţea deodată,\nca-n valuri, trupul de mărgean,\nşi trupuri de-necaţi zvârlea din matcă\nprivirea când mi-o prelungeam.\nS-a dus şi ora de azi.\nLa radio s-a dat ora exactă:\n""Cling, clang"" sau ""Ping, pong""\nToţi îşi privesc ceasurile\nnumai murdarul de mine\nca şi cum nimica nu ar fi,\nmă gandeam, sau poate chiar strigam:\n""Hai să ne strângem în braţe,\nhai, hai să ne strângem în braţe!"""|3518
Radu Gyr|Voci|Eu singur nu-s. În foișoare-nalte\nnu mă-ngropară lacăte, nici chei.\nVorbesc cu mine crengile de tei\nși serile și toate celelalte.\n\nUn pui de vânt sub cușmă ascunsei\nși-n buzunar un munte să-mi tresalte.\nȘi dacă zeii tac prea sus, încalte\ncu șoimii glăsui și cu norii mei.\n\nMai bate un luceafăr la fereastră,\nmai dă un cântec buzna-aici pe horn,\nmai cade-n prag o pasăre măiastră,\n\nsau vreo tristețe sună lung din corn...\nNu, singur nu-s în lumea mea albastră,\nmă-ncurc prin voci oriunde mă întorn.|4081
Adrian Păunescu|Suflarea ta|"Te du, te du,\nDrum bun, drum bun,\nEu nu, eu nu\nŞtiu ce să-ţi spun.\n\nSuflarea ta aici o să rămână\nO simt venind din plantele ce trec,\nSe-apleacă din fântână în fântână\nSă mai salveze luna de înec.\n\nNecunoscută fără de prihană\nSau prihănită de-un întreg pământ,\nAlergi ca un cuţit din rană-n rană\nŞi-ntr-una dintre ele însumi sunt.\n\nPe harta de lumină şi-ntuneric\nA serii noastre, te mai simt cum arzi,\nŞi bufniţe cu ochi aprins şi sferic\nNe fac pe toţi mai trişti, mai revanşarzi.\n\nFântânile îţi poartă silueta,\nTe duci spre-adâncul locului comun,\nBezmetic te-nvârteşte-n cerc planeta\nŞi nici nu ştiu ce vorbe să-ţi mai spun.\n\nEu nici plecarea ta n-o voi privi-o,\nTu te grăbeşti un ultim tren să prinzi,\nIntraductibil îţi rostesc adio\nŞi gura mea e plină de colinzi.\n\nŞi-astfel, cum nu-ţi cunosc nici rădăcina,\nCa viezurele fugi în adăpost,\nTe-apasă-n templul tău banal lumina\nŞi nimeni n-o să ştie cine-ai fost.\n\nAdrian Păunescu\n(""Locuri comune"", 1986)"|4600
Tristan Tzara|Calendar|flacon cu aripi de ceară roşie în floare\ncalendarul meu saltă medicament\nastral de inutilă ameliorare\nse dizolvă la lumânarea aprinsă\na nervului meu capital\nîmi plac accesoriile de birou\nde exemplu\nla pescuit de zei mici\ndar al culorii şi al farsei\npentru capitolul mirositor unde\ne totuna\npe pistă mângăiere a sufletului\nşi a muşchiului\npasăre cralle\ncu degetele-ţi crispate întinse şi\nşovăitoare ca ochii\nflacăra cheamă spre a strânge\neşti la adăpost\nmagazinele scuipă angajaţii la amiază\nroata îi poartă\nclopotele tramvaielor taie\nfraza puternică\n\nvânt dorinţă pivniţă sonoră de\ninsomnie\nfurtună templu\ncăderea apelor\nşi saltul brusc al vocalelor\nîn privirile aţintite spre punctele abisurilor\nurmătoare de depăşit trăite spre a concepe\ncheamă trupurile umane uşoare\nca nişte chibrituri\nîn toate incendiile toamnei\nvibraţii şi arbori\nsudoare de petrol|1938
Nichita Stănescu|De albastru|A rupt, ah, a rupt ramura unui stejar,\nDin ea a început să curgă sânge,\nLiniştindu-se duhul aerului\nsângele se albăstri.\nŞiroind în jos\nImifu ştreang la beregată.\n-De ce eşti tu vulture cu gâtul golaş, -\nmă întreabă vulturul.\n-Tocmai de aceea, - i-am răspuns.\nDe albastru, - i-am răspuns.|3526
Adrian Păunescu|Hanurile tinereţii|La hanurile unde am fost în tinereţe\npoterele care mă căutau\ns-au îmbătat aşteptând\nşi nimeni nu mai ştie nimic\ndespre fărădelegea care-am fost.\nŞi numai unul din hangii,\ncând îi e dor de mine,\nse duce în pivniţa hanului\nşi întoarce vechiul său ceas de buzunar\nînapoi, înapoi,\ncăutându-mă în vreme\ndacă poterele\nfără subtilitate mă caută în spaţiu,\ncomplet inutil.|2285
Cincinat Pavelescu|Impresii de toamnă|Pădurea vestejită în stânga mea coboară,\nȘi-n dreapta, o colină se suie către zări,\nSub roșul ce amurgul pe culmile-i strecoară.\n\nE toamnă pe sfârșite. Pe drum și pe cărări\nZbor frunzele mânate de vântul ce le poartă\nCum valul poartă barca pe zbuciumul de mări.\n\nTrosnește câte-o cracă și-n umbră cade moartă;\nSăracul o să aibă la iarnă uscături:\nNatura se-ngrijește cu milă d-a lui soartă.\n\nO, fire nențeleasă, cum inima ne-o furi\nCu moartea ta, sub care s-ascunde renviere,\nTu, care, dintr-un mugur, dai viață la păduri!\n\nȘtii, oare, ce duioasă și tristă mângâiere\nE ordinea eternă, pe care-o-ntrezărim\nÎn frunza care naște și-n frunza care piere?\n\nDoar ea mai ne adoarme durerea că murim!|344
Radu Gyr|Antiteze|N-ai dezmierda, de n-ai ști să blestemi;\nsurâd numai acei care suspină\nAzi n-ai zâmbi, de n-ar fi fost să gemi\nde n-ai fi plâns, n-ai duce-n ochi lumină.\n\nŞi dacă singur rana nu-ți legai\ncu mâna ta n-ai unge răni străine\nN-ai jindui după un colț de rai\nde n-ai purta un strop de iad în tine.\n\nCăci nu te-nalți în slăvi până nu cazi\ncu fruntea grea în pulberea amară.\nȘi dacă-nvii cu cântecul de azi\ne c-ai murit cu lacrima de-aseară.|1731
Radu Gyr|Ochii|Nu știi nimic. N-auzi o rază.\nAtingi, nu simți. Privești, nu vezi.\nȚi-s ochii treji și tâmpla trează,\ndar dormi ca iarba sub zăpezi.\n\nArd lumi pe crengi incandescente,\nse coc misterele pe vreji\nN-auzi nimic. Pe mâini ciment e\nși greu zăvor pe ochii treji.\n\nDar ochii morți au să dezlege\nce nu știu viii ochi pribegi.\nCu palma stinsă vei culege\nce azi n-auzi și nu culegi.\n\nȘi te-i mira, de sub țărâna\nși umbra tainei omenești,\ncă pipăi ce n-atingi cu mâna\nși că vezi tot ce nu privești.|3957
Adrian Păunescu|Clopotul|La atelierul de turnat clopote\ne o schelărie pentru încercări;\ncând clopotul e gata aici şi bate,\nţăranii din satele care-l aşteaptă\nse închină şi aşteaptă să vadă ce va fi,\nîn vreme ce turla bisericii trozneşte o vreme mare, de dor de clopot.|2206
Lucian Blaga|Lumina|"Lumina ce-o simt\nnăvălindu-mi în piept cînd te văd,\noare nu e un strop din lumina\ncreată în ziua dintîi,\ndin lumina aceea-nsetată adînc de vieață?\n\nNimicul zăcea-n agonie,\ncînd singur plutea-n întuneric și dat-a\nun semn Nepătrunsul:\n""Să fie lumină!""\n\nO mare\nși-un vifor nebun de lumină\nfăcutu-s-a-n clipă :\no sete era de păcate, de doruri, de-avînturi, de patimi,\no sete de lume și de soare.\n\nDar unde-a pierit orbitoarea\nlumină de-atunci-cine știe?\n\nLumina, ce-o simt năvălindu-mi\nîn piept cînd te văd-minunato,\ne poate ca ultimul strop\ndin lumina creată în ziua dintîi."|3350
Adrian Păunescu|Morminte la gard|Imperceptibil, tragic, revansard,\nprin cimitir mormintele pustii\nvâslind din cruci, se-apropie de gard,\nsă-ntrebe de ai lor dacă sunt vii.\n\nȘi ere geologice străbat\npentru-a-și găsi, în cimitirul strâmt,\no cale către gardul ruinat,\ncă este grea mișcarea prin pământ.\n\nȘi ele-ajung atâta de târziu\nacolo unde viii pot vedea,\nîncât nici vorbă de-a găsi un fiu\nși de-a-și aduce-aminte cineva.\n\nȘi, ca să fie un coșmar întreg,\nmormintele ajunse lângă drum,\nprintr-un efort de iarbă înțeleg\ncă-n cimitir sunt și ceilalți acum.\n\nSe mișcă greu mormintele pe-alei\nși crucile dau sunet și ecou\ncând morții se mai caută-ntre ei,\natât de singuri, c-ar muri din nou.\n\nCa și atunci când încă erau vii\nși când la drum iubirea îi scotea,\nei între ei încet ar tăinui,\npe-o laviță întinsă la șosea.\n\nDar nu mai au cu cine sta la porți,\nnici focurile-n uliță nu ard\nde mii și mii de ani, și toți sunt morți,\ndegeaba vin mormintele la gard.|4526
Adrian Păunescu|Pe Strada Eminescu se mai moare|Suntem așa cum ne-a făcut pământul\nȘi tot pământu-n tâmple ne apasă,\nPe Strada Eminescu bate vântul\nȘi-ntreabă nu știu ce, la el acasă.\n\nÎn tâmplele de Principe nu-i pace,\nEl moare-n fiecare zi de toamnă\nȘi-același vânt desface și reface\nPe cei ce care însuși îi condamnă.\n\nPe Strada Eminescu se mai moare\nȘi frunza din pământ nu se mai scoală,\nCe toamnă! Ce delir! Ce disperare!\nȘi ce hemoragie cerebrală!\n\nȘi mâna ce-a vegheat acestea toate\nSe prăbușește, în paralizie,\nȘi Principele, fără rost, se zbate\nȘi el, de sine, mai nimic nu știe.\n\nPământul strigă-n toți ca o poreclă\nȘi strigă-n el și parcă nu încape,\nȘi oamenii, ca la cules de sfeclă,\nPământul de pe mâini și-l șterg cu ape.\n\nE toamnă-n cer și pân-la el în tâmple,\nPe Strada Eminescu se mai moare\nȘi el, când totul stă să i se ntâmple,\nAgonizează, la reanimare.|4559
Tudor Arghezi|Creion 5|E-o burtă fiecare, îmbrăcată,\nȘi burta-ncepe de la beregată,\nSubt altă burtă-ntre urechi,\nOsînză nouă pe slănini mai vechi.\nA treia burtă și a patra burtă\nFăptura lor mai lată decît scurtă\nSe poartă în nădragii de la spate\nCa doi dăsagi de mare sănătate.\nSătui și grași între flămînzi,\nDin ce în ce mai plini și mai rotunzi.\nCînd toată lumea-i pielea de pe oase\nLor li se fac și buzele mai groase\nȘi pleoapele și nasul, și ochii blegi agale,\nIntră-n desenul altor animale,\nCăci și surîsul pripășit pe gură\nNu se mai ține de figură\nȘi parcă rătăcește nevăzut\nPe zîmbetul mai strîns, de la șezut.\n\n1947\n\nTudor Arghezi - VERSURI - 1980|4130
Tudor Arghezi|Lacrima|Lacrima e sfîntă, fată,\nÎi-e sufletului dată,\nCînd graiul a încetat\nȘi tăcută, pustniceşte,\nNumai lacrima vorbește,\nCu oftatul mut și sfînt,\nDespărțită de pămînt.\n\nDar cu seara împreună\nÎți urează noapte bună.\nVii tu, lacrimă, din lună ?|4170
Mihai Eminescu|În ochii altor oameni|În ochii altor oameni tu ești o carne vie,\nO netedă-arătare, un animal gentil.\nEi doresc mâna-ti albă pe frunte să-i mângâie\nCăci dulce (e) și mică mânuța-ți de copil.\n\nEi doresc buza-ți coaptă, nectar amar de patimi,\nEi vor să-ti sugă ochiul, divinul ochiul tău,\nTu lor li esti femeie, o jucărea de patimi…\nCăci nimeni nu te vede astfel cum te văd eu.\n\nNu! Pentru mine ești tu ca glasul unei coarde\nCe nemaiauzită a fost pe-acest pământ\nSi inima-mi bolnavă la văzul (tău) îmi arde\nDin jos în sus o simt dar mișcată, tremurând.\n\nNu, chipul tău (cel) dulce n-atingă-l o idee,\nO umbră de dorire, un sunet, o suflare,\nCăci pentru-oricine-n lume tu mi-ai părut prea mare\nCăci tu esti prea mult înger si prea puțin femeie.|1157
Dan Botta|Dincolo de|Dincolo de vântul turbat,\nDe vântul spre care se-avântă-n văzduh ciocârlanul beat,\nBate zice-se vântul din Rai.\nDe boarea lui dulce fulgerat cazi pe plai.\nAcolo, acolo m-aş fi suit,\nPână-acolo aş fi îndrăznit.|427
Nichita Stănescu|O călărire |Lui Eminescu tânăr\n\nTăcerea se izbeşte de trunchiuri, se-ncrucise,\nse face depărtare, se face nisip.\nMi-am întors către soare unicul chip,\numerii mei smulg din goană frunzişe.\nCâmpul tăindu-l, pe două potcoave\ncalul meu saltă din lut, fumegând.\nAve, mă-ntorc către tine, eu. Ave!\nSoarele a izbucnit peste lume strigând.\n\nTobe de piatră bat, soarele creşte,\ntăria cu acvile din faţa lui\nse prăbuşeşte în trepte de aer, sticleşte.\nTăcerea se face vânt albăstrui,\npintenul umbrei mi-l creşte\nîn coastele câmpului.\n\nSoarele rupe orizontul în două.\nTăria îşi năruie sfârşetele-i carcere.\nSuliţe-albastre, fără întoarcere,\nprivirile mi le-azvârl, pe-amândouă,\nsă-l întâmpine fericite şi grave.\nCalul meu saltă pe două potcoave.\nAve, maree-a luminilor, ave!\n\nSoarele saltă din lucruri, strigând\nclatină muchiile surde şi grave.\nSufletul meu îl întâmpină, ave!\nCalul meu saltă pe două potcoave.\nCoama mea blondă arde în vânt.|3626
Nichita Stănescu|Despre firile contemplative, despre ce spun ele şi despre unele sfaturi pe care am a le da|Firile contemplative iubesc rațiunea.\nRațiunea a mutat pământul din mijlocul existenței\nși l-a făcut să se rotească\nîn jurul soarelui.\nRațiunea a demonstrat aceasta cu cifre,\ndar nu și cu înfățișări ale cifrelor.\n\nDau sfat:\ncontemplare și firile pe măsura ei\nsă-și găsească pricină de a fi\nsă se amestece, să părăsească staticul.\n\nDau sfat:\ncei care au pus pământul\nsă fie slugă soarelui,\nsă-i caute justificare.\naltfel e trist pe pământ.\n\nFirile lipsite de timp\nau lăsat pământul în mijlocul universului\n\nși asta e bine,\npentru că acesta e adevărul.\n\nFirile în criză de timp\nau încercat să măsoare cu bunul-simț\nși cee ce nu se poate vedea.\n\nDau sfat:\n— Către medici, către fiziologiști, către anatomiști:\nmai întâi\nsă se îndoiască de faptul că\ninima\ne centrul sentimentelor\nși creierul locul gândirii.\n\nLe spun:\nîn curând se vor vădi acestea,\nse va vădi\ncă bunul-simț nu a greșit, ci\ninima\ne centrul sentimentelor\niar creierul\nlocul gândirii…\nDar altfel de inimă\nși un cu totul alt creier.|3530
Nichita Stănescu|Potcoavă|Nu mai emiţi nimic, nu mai primesc semnale\nori poate nu mă mai gândeşti,\nori poate tu l-ai şters dintre vocale\ni-ha, i-ha, la vechi caleşti\npe calul dumitale.\n\nNu te mai culci peste timpanul meu,\nnici goana nu-mi mai atinge\nceru-ncărcat de nouri, greu,\ni-ha, i-ha, peste meninge\nmereu mi-aleargă-un cal, mereu.\n\nŞi mă deşir de dor, şi mă deşir de lene,\nde lenea de-a privi-n afară,\nde dorul de-a mai prevesti o vreme,\ni-ha, i-ha-n această ţară \na cailor ce-mi calcă pe antene.|1521
Lucian Blaga|Noapte|Pe lună, când ne scăpără-n argintul nopții\npocalele de vin ca niște ochi de fiară,\nca un surâs amețitor tu-mi răscolești\ntot furnicarul de porniri,\ncari nu-și mai afl-apoi odihna.\nSub ocrotirea limpede a zării\nbiruitoare mă privești\nși-n ochii mei te oglindești\nstrălucitoare, mândră și păgână.\nIar eu încet, nespus de-ncet\nploapele-mi închid,\nîmbrățișând cu ele tainic\nicoana ta din ochii mei,\nsurâsul tău, iubirea și lumina ta -\npe lună, când ne scăpără-n argintul nopții\npocalele de vin ca niște ochi de fiară.|3357
Adrian Păunescu|Mi-e somn, pe viaţă şi pe moarte|Mi-e somn adânc şi obosit sunt foarte,\nNu mă mai recunosc în tot ce fac,\nVreau somnoterapie de un veac\nÎntr-un gheţar de lacrimi, de departe.\n\nÎmi urlă-n nervi ceasornicele sparte,\nEternitatea, parcă, are trac,\nVai, insomnia m-a lăsat sărac,\nMi-e dor să dorm o viaţă şi o moarte.\n\nAm fost întreg şi am rămas o parte,\nÎntr-o luciditate fără leac,\nRămân tot rac, în strâmtul zodiac,\nLeoaica mea de mine se desparte.\n\nLas mâna mea ca-n somnul meu buimac\nSă-ncheie ea, căzând, această carte.\n\n11 Februarie 2003\n(„Din doi în doi”, 2003)|4521
Ion Minulescu|Sonet|Cum se deşir din straşina-nvechită\nŞi picur jos broboanele de ploaie!...\nUn paltin tânăr crengile şi-ndoaie\nAi crede că îşi frânge vreo iubită.\n\nTăcerea casei-mi pare mai greoaie\nŞi mă dezgustă viaţa netrăită\nŞi fără sens... Pe fiece clipită\nMai scad din partea vremii câte-o foaie.\n\nAş vrea să prind a gândului aripă\nSă pot s-o ţin în loc măcar o clipă,\nSă-mi mângâie viaţa-ntunecată...\n\nŞi o aştept... dar nu ştiu... o să-mi vină?\nMi-e dor de ea... mi-e dor de luna plină\nA nopţilor din vremile de-alt'dată.|897
Adrian Păunescu|Instinct surdomut|Am început să nici nu te mai văd,\nești umbra mâinii ce s-a-ntins spre tine,\nurmează doar un hohot de prăpăd\nși vești obișnuite, rău și bine.\n\nAșa-i că te-nvățaseși să primești\naceste semne tandre, peste masă?\nCe trucuri și ce mofturi femeiești!\nCe privilegii, trista mea frumoasă!\n\nLa urma urmei, chiar îmi pare rău,\ncă jocul dulce s-a-ncheiat, aseară,\ndar nu mai sunt îndrăgostitul tău,\nmă simt un searbăd slujitor de țară.\n\nCred c-ai greșit, lovindu-mă, pe când\nvisam ca somnambulii pe pervazuri,\nte simt la mine-n versuri respirând,\nun caz, printre atâtea alte cazuri.\n\nAm început să nici nu te mai simt,\nmă doare mâna dreaptă care-ți scrie,\ndoar undeva, în ultimul instinct,\nun surdomut îți face semne ție.\n\n1995\n(Infracțiunea de a fi, 1996)|4500
George Topîrceanu|Cocostârcul albastru|"Răsună cobza şi vioara,\nFac gospodinele pomeni...\nCe chef la noi în Viişoara,\nCe praznic mare-n Rădăşeni!\n\nChiar Hanul-Boului învie!\nIar jos, la Crâşma lui moş Precu,\nE-atâta zvon şi veselie\nDe parcă azi se lasă secu!\n\nLa vodă-Tomşa vin răzeşii\nSă afle astăzi crezământ.\nŞoimaru bea cu megieşii\nIzbind căciulile-n pământ\n\nPe când Duduia Margareta,\nRămasă singură-n ietac\nSă-şi facă-n grabă toaleta,\nS-a-mpuns la deget cu un ac...\n\nVuiesc pe Bistrița nahlapii\nŞi cântă volbura la Toance.\nPlutaşii dârzi, în sforul apei,\nÎnfig prăjina, ca o lance.\n\nSpre-o lume care-a ""fost odată""\nDuc vestea undele-n răspăr...\nStă Zâna Lacului mirată,\nC-un nufăr galben prins în păr...\n\nPe grindul unui lac sihastru,\nDin depărtări şi din trecut\nUn mândru Cocostârc albastru\nMisterios a apărut...\n\nEl vine cu mişcări atente,\nÎnaintează fără glas,\nFăcând uşoare complimente\nDin cap, la fiecare pas.\n\nŞi-n urmă zice către Zână,\nOprindu-se într-un picior:\n— ""Când falnic m-am lăsat din zbor\nPe Academia Română,\nEram de mult nemuritor..."""|689
Ion Minulescu|Romanţa ei|Când vei vedea-ntre geamuri, la fereastră,\nO cupă de cristal,\nŞi-n cupa de cristal, o floare-albastră -\nSimbolul unui rendez-vous banal -\nOricine-ai fi, să intri fără teamă,\nCăci gura mea te-aşteaptă\nŞi trupul meu te cheamă!...\n\nNecunoscut, sau prieten vechi,\nNu-mi pasă!...\nOricine-ai fi, tu poţi intra oricând la mine-n casă,\nCăci casa mea e casa tuturora,\nE madrepolul magic de mărgean\nSpre care năvile-şi îndreaptă prora,\nSă-şi caute-adăpost în plin ocean...\n\nŞi-aşa cum sunt -\nFemeie sau fecioară,\nPlebeie anonimă sau regină -\nEu te primesc cu-aceeaşi simpatie\nŞi-oricine-ai fi,\nAl meu eşti pe vecie!\n\nBine-ai venit, preludiu de chitară!...\nBine-ai venit, final de mandolină!...|3204
Ştefan Octavian Iosif|Câmpiei|Ca ciocârliei ce-n văzduhuri\nSpre soare ciripind se pierde,\nTot astfel sufletul îmi crește\nCând te revăd, câmpie verde!\nÎi sfânta ta singurătate\nDe câte ori n-am rătăcit,\nȚi-am adormit în iarba- ți-naltă,\nSub cerul tău nemărginit!|1875
Virgil Carianopol|Cotidian|Mă-ntrebi ce fac în stropul meu de viaţă?\nMă scol la ora mea de dimineaţă,\nLe dau la flori şi ierburilor toate\nSă bea argintul apei nestemate\n\nVorbesc cu pomii care-mi fac din cap,\nCă n-am putut de nici un vânt să-i scap\nŞi când se scoală-ai mei sunt îmbrăcat\nŞi stau de mult cu celălalt, la sfat.\n\nCam pe la nouă-mi place când e soare\nSă scot afar' strămoşii din covoare,\nSă şterg prin casă timpul de pe unde\nDe nu ştiu cine, vine şi s-ascunde.\n\nLa prânz, cu-ai mei - cu viaţa-n altă haină,\nM-aşez dorit la masă, ca la taină.\nÎmpart, şoptesc şi drept binecuvânt\nBelşugu-acestui strămoşesc pământ.\n\nLa ora trei, căutător de tihnă,\nMă trag şi eu în casă spre odihnă.\nÎnchid cu cheia uşa, ca de hoţi -\nŞi mor o oră, două, pentru toţi.\n\nCătre amurg, fac tainic alt popas:\nCobor adânc în cât mi-a mai rămas,\nMă-nchid în gânduri şi pornesc în sus,\nSă mă-ntâlnesc cu cei care s-au dus.\n\nCând alţii dorm, sau beau, fără habar,\nEu sap în mine şi arunc afar'\nCu amintiri şi oase vechi de gând,\nPe care anii le-au albit trecând.\n\nCam pe la unu noaptea, obosit,\nCând toţi ai mei sunt lut înmărmurit -\nÎmbrac şi eu cămaşa mea cu flori\nŞi plec ca toţi din lume, până-n zori...\n\n(din vol. Cântece de amurg, 1969)|4323
Alexandru Macedonski|Rondelul cupei de Murano|Nu e de aur: e de raze.\nO-ntind grifonii ce-o sustin.\nE datatoare de extaze,\nCu ea-n onoarea ta inchin.\n\nIn schinteierea-i de topaze\nCoprinde-al nemuririi vin.-\nNu e de aur: e de raze.\nO-ntind grifonii ce-o sustin.\n\nE arta pura, fără fraze,\nE cerul tot de soare plin.\nTalaze largi, dupa talaze,\nE sufletescu-avant deplin,\nNu e de aur: e de raze.|2682
Nichita Stănescu|A șaptea elegie|Traiesc in numele pasarilor, \nDar mai ales in numele zborului.\nCred ca am aripi, \nDar ele nu se vad.|1294
Veronica Micle|Lumea mare...|Lumea mare si pustie inaintea mea se-ntinde,\nNici cu ochii, nici cu mintea nu incerc a o cuprinde;\nSi-n ist haos fara margini, fara de-nceput si rost\nMi-ai dat tu, fiinta draga, sufletului adapost.\nSi de-aceea, mult iubite, cand la tine ma gandesc,\nCa si lumii, eu iubirii, margini nu pot sa-i gasesc.|2046
Nichita Stănescu|Al meu suflet, Psyhee|A venit un înger şi mi-a zis:\n- Eşti un porc de câine,\no jigodie şi un rât.\nPute iarba sub umbra ta care o apasă;\nmocirlă se numeşte respiraţia ta!\n- De ce, i-am strigat, de ce?\n- Fără pricină!\nA venit îngerul şi mi-a zis:\n- Mai străvezie este sticla\ndecât cel mai statornic gând al tău!\nÎn curând ai să mori şi viermi\nîţi vor forfoti în nări, în bot, în rât, în trompă!\n- De ce, i-am strigat, de ce?\n- Fără pricină! îmi zise îngerul...\nApoi îngerul, ah, îngerul, ah, îngerul, ah, îngerul\na plecat cu aripi de aur zburând\nîntr-un aer de aur.\nFluturi de aur\nfâlfâiau în aura îngerului de aur.\nEl zbura aiurit,\nel era cu totul şi cu totul de aur.\nEl se depărta către o depărtare de aur,\nîn care apunea soarele de aur.\n- De ce te îndepărtezi de la mine, i-am strigat,\nde ce pleci, de ce?\n- Fără pricină mi-a răspuns, fără pricină...|3489
Radu Gyr|Pandurul|Parângule, măi, căpitan de brume,\npandur cu ipingeaua lunii-n spate,\nmă mai cunoști? Vin dintr-un fund de lume,\ndin mlaștina fântânii blestemate.\n\nDă-mi jnepii negri: leac amar să-mi fie,\ndă-mi iezărul: genunchii să-mi sărute,\nburhaiele să-mi lingă rana vie,\nscobită de satâre arnăute\n\nIar ulii tăi albastre rotogoale\nsă-mi scrie peste sângele fierbinte...\n\nȘi-acum mai vin, doinind pe Jii, la vale,\npădurile proptinduse în flinte...\n\nȘi-acum mai scuipă țevile pucioasă,\nsă tremure-ntre perne dolofane\nciocoiul fonf și beizadeaua grasă\nși pezevenghii putrezi din rădvane...\n\nNu m-au răpus mișeii, nici vânzarea,\nși duhul meu când aue și geme\nca viforul zbârlește toată zarea\nși ca un clopot cântă peste vreme.|3965
Radu Gyr|Rondelul unei ramuri de cais|Ești ramura mea de cais,\nla geam luminându-mi întruna.\nEști creanga ce-o leagănă luna\nși-adânc mi-o cutremură-n vis.\n\nMi-ești azima, vinul și struna\ncu taină de cântec nescris.\nEști ramura mea de cais,\nla geam luminându-mi întruna.\n\nȘi dacă mă frânge furtuna\nși cad ca un vultur ucis,\ncu sânge mânjind mătrăguna,\nla geam luminându-mi întruna,\nești ramura mea de cais.|4014
Emil Brumaru|Drum greşit|Drum greşit, drum greşit,\nPentru ce te-am mai păşit?\n\nCu talpa te-am pipăit,\nDrum ferit, drum peticit.\n\nSufletul mi-am dus, pripit,\nPe muchea ta de cuţit,\n\nDe-aici pân` la infinit,\nDrum topit în colb clocit.\n\nDrum greşit, drum greşit,\nPentru ce te-am mai găsit?|2500
Magda Isanos|De-am fi împărțit pe dreptate|La trecãtorile munților\ngem cu tâmpla pe stâncã.\nȘi-aș fi vrut sã te mai laud încã,\nluminatã culme a munților.\n\nDe-am fi împãrtit pe dreptate\ntoate durerile lumii,\ncât pe inima mea, cât pe inima ta,\neu n-aș muri așa tânãrã.\n\nPuteam încã mult sã mã bucur\nrâzând, sub verzile ramuri,\nputeam sã mai cânt încã mult\ncu tâmpla pe orga pãdurilor.\n\nMai erau atâtea grãdini de cules...\nAș fi împodobit pân' la fund\nblidul acesta rotund,\ncu nãframe și mere.\n\nDe-am fi împãrtit pe dreptate\ntoate durerile lumii,\nani mulți aș mai fi secerat\nstrãlucirea câmpiilor.\n\nPrietene, adã-mi spice de grâu,\nsus, pe culmile munților,\nlângã ceruri și vânturi,\nlângã focul tãcut al pãstorilor...\n\nViatã, pentru unii ai fost\nmasã pururi întinsã,\npentru mine - ploaie pustie,\ntu, cu nedreptele-ți cumpene;\nși totuși, plecând, te salut, regretându-te.|3422
Veronica Micle|Ce n-ar da un mort din groapa|Ce n-ar da un mort in groapa pentr-un rasarit de luna!\nAi zis tu, si eu atuncea, cand pe-a dorului aripe\nDusi de-al iubirei farmec, - privind cerul impreuna -\nNoi visam eternitate in durata unei clipe.\n\nCe n-ar da un mort din groapa pentru-o jerbie de raza\nCe din luna se coboara si pamantul il atinge;\nSa mai simta inca-o data fruntea ca i-o lumineaza\nSi ca-n pieptul sau viata cu caldura sa rasfrange!\n\nSigur, noi credeam ca dansul ar schimba cu bucurie\nA sa liniste eterna, pacea lui nestramutata\nPentr-o raza de la luna, pentr-o dulce nebunie,\nPentr-o clipa de iubire din viata de-alta-data.|2023
Ion Minulescu|Romanţa nebunului|Vreţi să vă spun cine sunt eu?...\nUn pod cu chip de curcubeu —\nUn curcubeu multicolor,\nArmonizat pe placul tuturor!...\n\nCei mai mulţi —\nProştii —\nCred că sânt\nAureola unui sfânt...\nIar cei mai puţini —\nCei cuminţi —\nCei care nu se-ncred în sfinţi,\nM-asigură că sunt un pod,\nPe care regele Irod —\nUn rege mândru\nŞi stupid —\nA vrut să-l construiască-n vid...\n\nDar Dumnezeu l-a pedepsit,\nCăci a murit,\nLăsându-şi podul nesfârşit\nExact când reuşise să-l îndoaie\nCu cei din urmă stropi de ploaie\nSchimbaţi în lacrime solare,\nCa orice pod fără picioare.\n\nŞi totuşi, acest pod sunt eu —\nUn pod cu chip de curcubeu!…|891
Alexandru Macedonski|Dormi dulce|Tu care dormi ești fericit...\nUitând întreaga ta ființă,\nTe-ai izolat de suferință...\nÎn mut repaos adâncit,\nC-ai fost și ești n-ai conștiință...\nTu care dormi, ești fericit.\n\nDormi dulce — nu te deștepta;\nRealitatea, chiar frumoasă,\nPe lângă vis e urâcioasă...\nLa bine nu te aștepta,\nCăci viața este nemiloasă...\nDormi dulce — nu te deștepta.|2669
Cincinat Pavelescu|Curtezanei|Nu sărutările perfide…\nDă-mi ochi-ți sumbru labirint\nÎn care patima deschide\nNeantul viselor ce mint.\nDă-mi ochii tăi, adânci ca marea,\nPeste-al lor haos să m-aplec,\nSă sorb dintr-înșii nepăsarea\nȘi amintirile să-nec.\nA mea privire când străbate\nAdâncul lor mă înfior;\nOh! câte suflete-necate\nNu rătăcesc în apa lor!|323
Cincinat Pavelescu|Strofe|Un steag, iubito, am zărit,\nUn steag de gloanțe ciuruit,\nȘi petele-i de sânge-n soare\nSe răsfățau triumfătoare.\n\nCa steagul ăsta zdrențuit,\nDe dor mi-e sufletul rănit;\nDar el în soare nu-și arată\nCe largă-i rana sângerată,\nCi-n umbră, singur, în tăcere,\nAșteaptă, suferă și piere.|381
Camil Petrescu|Ciorna I|Atât de mult eșți ceea ce-am dorit însingurat, \nCă iată acum \nApropierea ta adevărată. \nNeașteptată, negândită, la doi pași, \nMă-ngheață ca o nălucire.\nCălătoreau spre ține gândurile mele\nUscate, rătăcite,\nPăsări obosite peste pustiuri nisipoase;\nArar ca norii mici spre pajișți însorite.\nDura uscată-n suflet\nÎnvârtejirea deznădăjduită-a unui gol.\nȘi-acuma numai dacă stai în loc \nCu fragezimi de carne și de crin \nFiintă mea spre ține năvălește\n\nCum năvălește vântul din pustiu \nSpre golurile marii verzi.\nAș vrea să-ți spun acestea\nCu glas de toată ziua,\nCu răsuflarea calmă,\nȘi să găsesc cuvinte mai simple decât piatra,\nPe care poți s-o ții în palmă.\nMă tot gândeam întruna că s-ar putea să vii.\nDar simt că dacă-ai face-acum\nUn pas spre mine\nCu ochii mari ca o chemare, vii,\nPărelnic lujer de nalbă,\nGând crescut spre zenit;\nApropierea ta adevărată\nCu trupul în mătase albă\nM-ar îngrozi ca nălucirea bruscă\nA unui mort iubit.|274
Tristan Tzara|Frate pădure|frate pădure\nși soră piatră\nbolnavii\nmerg la pădure\nsă culeagă niște pietre\n\npe șanțuri\nîn pajiști\ncineva nu găsește\nceea ce regretă\naparent\n\ntu îți deschizi aripile\npentru a pleca într-o călătorie\ntu îți bați joc de calul\nnostru\nla vârsta ta\n\nsculat târziu\nculcat devreme\nalergic la răceala soarelui\nvorbește-mi despre Botticelli|4099
Vasile Militaru|Hristos a Înviat!|Hristos a Înviat! Ce vorbă Sfântă!\nÎţi simţi de lacrimi calde ochii uzi\nŞi-n suflet parcă serafimii-ţi cântă\nDe câte ori creştine o auzi.\n\nHristos a Înviat în firul ierbii,\nA înviat Hristos în Adevăr;\nÎn poieniţa-n care zburdă cerbii,\nÎn florile de piersec şi de măr.\n\nÎn stupii de albină fără greş,\nÎn vântul care suflă mângâios\nÎn ramura-nflorită de cireş\nDar vai, în suflet ţi-anviat Hristos?\n\nAi cântărit cu mintea ta creştine\nCât bine ai făcut sub cer umblând,\nTe simţi măcar acum pornit spre bine\nMăcar acum te simţi mai bun, mai blând?\n\nSimţi tu topită-n suflet vechea ură?\nMai vrei pieirea celui plin de Har?\nŢi-ai pus zăvor pe bârfitoarea-ţi gură?\nIubirea pentru semeni o simţi jar?\n\nO, dacă-aceste legi de-a pururi sfinte\nÎn aur măcar azi te-au îmbrăcat\nCu serafimii-n suflet imn fierbinte\nAi drept să cânţi: Hristos a Înviat!|2009
Victor Eftimiu|Într-un sonet|Într-un sonet aș vrea să-nchid trecutul\nCe și-a înfipt săgețile în mine\nȘi inima făcutu-mi-a ruine\nCând nepăsarea nu-mi dăduse scutul...\n\nE strâmtă haina lui, o știu prea bine, \nCum ar putea să-ncapă nencăputul?\nSonetul, vai, asemenea cu lutul\nCe sufletul încătușat ni-l ține.\n\nAdeseori, când mintea mea se-abate\nSpre țărmuri vechi, de-atâta timp uitate,\nCălătorind pe-a vremurilor apă,\n\nMă-ntreb, simțind cum sângerează rana:\nCum ar putea sonetul să încapă\nCât mi-a-ncăput în inimă, sărmana?|2095
Magda Isanos|Gândeste-te, n-ar fi păcat...|Invata-mă cu ce să-ncep intai\nsi-n care vorbe-anume tuturor\nsă spun ce-albastru-i ceru-n ochii tai,\nsi cum, de-atatea lumi luminatori,\n\npe gura ta surasu-i ca un soare;\nei poate niciodata n-or să stie\ndin fiecare clipa trecatoare\ncum ne-am durat noi cate-o vesnicie\n\niubindu-ne; si nu vor sti ca-n glas\niti cânt atatea cantece când spui\ncuvinte ce pe buzele oricui\nniste cuvinte simple-ar fi rămas.\n\nInvata-mă cu ce să-ncep si cum\nsă-i spun aceste-i lumi cat mi-i de draga\nca te-a născut, cu truda ei intreaga,\npe tine, bucuria mea de-acum.\n\nEa, poate, niciodata n-o să stie\nc-a inflorit în flori si-a curs în ape,\nca din pământ si sura vesnicie\nsă mi te-aduca,-asa cum esti, aproape;\n\nsi, fiindca-o să murim si noi odata,\ngandeste-te: n-ar fi pacat să moara,\ncuprinsa-n noi, atata primavara,\nsi dragostea cu inima deodata?...\n\nDe-aceea, spune-mi cum să-ncep anume,\nsi eu voi scrie toate, fir cu fir,\nca dispretuitori de cimitir,\nsă ne iubim de-a pururea pe lume.|3430
Ion Luca Caragiale|Sonet|"Infam, hidos spectacol şi-ngrozitor de trist,\nCum varsă lacrimi fiii mulţimii proletare!\nVai! glasul meu se pierde-n măreaţa lor cântare:\nn corul de revoltă, eu sunt un biet corist!\n\nDreptatea ne distruge cu dublele-i cântare:\nO lume-ntreagă geme sub jugul pesimist -\nChemăm cu toţi profetul: mai vin-odată Christ!...\nPoporul care plânge, deşi e gol, e tare!\n\nCu hidra-Capitalul peste putinţă pace!\nA! dacă el, profetul, un semn ceresc ar face,\nSânge-aş vărsa eu pentru-nfrăţirea tuturor!\n\nInfama burghezie nu mi-ar opri mânia -\nMi-aş arăta prin crimă eu, slabul, omenia:\nJos cruda plus-valută! ""Vorwaerts!"" Excelsior!"|3121
Radu Gyr|Douăzeci şi unu de cântece cu luminiţe|Odorul meu îl port bijuterie,\no rază de bujor într-un pahar.\nOrice sărut al lui e o cutie\nunde surâde un mărgăritar.\n\nÎn orice stih şi pas e numai el,\nîl culc în raze şi-l adorm cu stele\nşi ca pe-un zbor ceresc de porumbel\nîl leagăn peste crângul vieţii mele.|3886
Nichita Stănescu|Dulciferarea legii|"Eu nu te văd, ci te imaginez într-una\nşi nu te aud, ci te murmur, te cânt\nTe-mpodobesc pe tine stăpână, stăpâna\nvieţii mele şi vieţii lui ""Sunt"".\n\nÎn teritoriul ochiului meu violent,\nîţi ridic palat albastru de cuvinte,\nînsumi prin însumi, - curent\nelectrocutat nu se mai simte.\n\nLas această clădire de vid\nlocuită de fantome de flori,\noglindită-n al vorbirii lichid\nşi în fiori..."|1404
Radu Gyr|Ofticoșii|Toată noaptea ploile toamnei se joacă\nsărind din băltoacă-n băltoacă.\nToată noaptea lipăie cu picioarele goale\npeste morți, ca să-i scoale.\nToată noaptea scâncesc frunzele roșii.\nToată noaptea tușesc ofticoșii.\nToată noaptea târnăcoapele tusei\nsparg bulgări mari de asfalt\njos, tot mai jos, pe tărâmul cel'lalt.\nToată noaptea huietul tusei\nca un zid putred de noroi\nse surpă pe noi.\nToată noaptea tușesc ofticoșii.\nToată noaptea cad frunzele roșii.\nToată noaptea se-ntorc grămadă\nmorții, ca să ne vadă.\nToată noaptea vin înapoi\nmorții plecați dintre noi.\nMorții de-o lună, morții de-o zi,\nmorții ieri încă vii.\nMorții sălbatici și goi\ncare semănau atât de bine cu noi.\nMorții flămânzi ca și noi,\nmorții suduiți ca și noi.\nMorți care semănau atât de bine\ncu mine, cu tine.\nMorții cu care mâine-n noroi\nvom semăna atât de bine și noi.|3959
Nichita Stănescu|Încins|Aş sta încins la şoldul tău\nsabie scurtă, netocită\nsau mult mai bine ar fi să-mi fie rău\ncu fruntea între sânii tăi, iubită.\n\nAcoperit de răni adânci\nte-aş fi-nvăţat pământul cum e.\nMatriţă, trupul meu fu pentru stânci\nşi limba mea vorbire pentru lume.\n\nMai bine sabie la şoldul tău\nca iute la mânie doamnă,\ntu între bine şi-ntre rău\nla mijloc să mă-nfigi sudalmă.\n\nRană să fiu, durere, sânge,\nşi-al echilibrului când plânge,\nlacrimă lungă, rea, de fier.\nla cei ce nasc, la cei ce pier.|1429
Octavian Goga|Vita nuova|Te-am dărâmat, hotar de-odinioară,\nBrâu împletit din lacrimi şi din sânge,\nVeriga ta de foc nu mă mai strânge\nŞi lanţul tău a încetat să doară.\nTrecutul însă tot se mai răsfrânge,\nCa un paiangen tainic mă-mpresoară\nŞi-n inima mea fulgere coboară\nDin zilele ce mă-nvăţau a plânge...\nE în zadar! Din munţii vechi de ură\nEu nu mai simt nici o fărâmitură.\nPe veci în mine fiara a murit!...\nIar unde-a fost nenorocirea noastră,\nEu pretutindeni am câte-o fereastră,\nCe stă deschisă larg spre infinit...|1704
Vasile Conta |Omul|A scăpat barca de funia ce-o ţinea strânsă de mal\nŞi pe mare a pornit-o dusă fiind din val în val,\nStânca stă-nainte-i neagră, cu bizare cotituri,\nDe ea barca se izbeşte şi se pierde-n sfărâmături.\n\nOmul-i barca cea scăpată de necunoscutul mal\nCi pe-a lumii întinsă mare e purtat din val în val;\nStânca e — nenorocirea — e fatalul lui sfârşit,\nDe ea omul se izbeşte şi se pierde-n infinit.|4284
A. E. Baconsky|Gramatică|Toate verbele numai la viitor şi toate\nsubstantivele moarte - printre flori de hârtie\nmişună ajectivele harnice culegând nectarul\nşi muştele invadează gramatica unsă cu miere\nexcrementând-o cu alfabetul lor enigmatic\nşi poetul îşi linge degetele\nca în vechiul proverb.|2655
Nichita Stănescu|* * * Eu te-am rupt pe tine din aer|zeitate melodioasă, subţire,\nca să-mi trec inelul braţului meu\nîn jurul mijlocului tău nervos, ca un deget.\nO, revărsare de mirosuri suave;\nalergare de iepuri; albine de ziuă; \nlină topire de lumi a gheţii!\nAlunecare a pletelor, geamănă\ncu singurătatea neagră a pământului...\nNu te voi învăţa niciodată\nnici un cuvânt din limba după-amiezelor.\nNu-ţi voi destăinui niciodată\nnici un adevăr al nemişcărilor.\nRămâi deci cu mine, rămâi,\nîntruna curgând peste bolovanii albaştri\nai ochilor,\npe sub sălciile arămite de toamnă\nale coastelor,\nşi-adormi tu, adormi\nsub cortul şuierător al trupului meu\nvisând că eşti trează.|1288
Radu Stanca|Fata şi zmeul|Avea în braţe vipere,\nŞi-n trupul zvelt un şarpe,\nÎl îndrăgeau frumoasele\nCântând molcom din harpe.\n\nDar domnul ţării porunci\nCa celui ce-l dă gata\nFata mezină îi va fi,\nCu tron cu tot, răsplata.\n\nCruciş cad spadele acum,\nŞi-n ochi mijeşte plânsul.\nUn trup se prăvăleşte-n scrum,\nAltul stă-nfipt pe dânsul.\n\nDar fata-nmărmurită-n prag\nÎşi rupe sânul, greul.\n« Vai, nu voinicul mi-a fost drag,\nCi zmeul ! »|1848
Leonid Dimov|Rondelul rondelurilor|O! marele delir în rond, alene,\nDelfini rotind într-un amor relict,\nCând dorm corundele-n eoliene\nDelicii îndulcite de-un delict\n\nComis în vis de crocodili cu pene\nÎncremeniți, așa, într-un constrict,\nSub marele delir în rond, alene,\nDelfini rotind într-un amor relict.\n\nDin ronde litere, din cantilene\nDe rune, lin, s-a șlefuit verdict:\nRotundul tot să piară în gheene,\nBlagoslovit de sfântul Benedict\nÎn marele delir în rond, alene.|3252
Ion Minulescu|Plastică medievală|Plouase...\nŞi şoseaua-n vale\nÎncercuia ca un inel\nDonjonul vechiului castel,\nÎmpodobit cu sfinţi de piatră,\nCu seniori şi cu vasali,\nCu cerbi goniţi de câini ce latră\nŞi-ntregul fast al vieţii feudale\nCu castelanii ei medievali...\n\nDeşi ne cunoaşteam de-atâţia ani,\nNoi, totuşi, parcă nu ne cunoşteam.\nCa ne priveam (nu ştiu de ce) cu ochi duşmani...\n\nDar în donjonul vechiului castel\nÎn care ne urcasem numai noi,\nFantoma unui cavaler în zale de oţel\nNe-a strâns deodată-n braţe pe-amândoi,\nŞi-un zgomot de metal ne-a deşteptat\nExact în clipa când ne sărutam\n(Ca-ntr-un tablou)\nÎn rama ferestrei fără geam,\nDar cu zăbrele strâmbe şi vechi de fier forjat.\n\nAzi plouă iar la Bran...\nCe zici?...\nNu vrei să revedem şoseaua udă,\nDonjonul cu ferestre mici\nŞi cavaleru-n zale de oţel\nCe-aşteaptă dornic să ne mai audă\nBătând în poarta vechiului castel?...|3181
Emil Botta|Un dor fără saţiu|De un dor fără saţiu-s învins\nşi nu ştiu ce sete mă arde.\nParcă mereu din adînc,\nun ochi răpitor de Himeră\nar vrea să mă prade.\nŞi pururi n-am pace,\nnici al stelei vrăjit du-te-vino în spaţii,\nizvoare sub lună, ori dornică ciută,\nnimic nu mă stinge, nimic nu mă alină\nşi parcă-aş visa o planetă pierdută.\nE atîta nepace în sufletul meu,\nbătut de alean şi de umbre cuprins…\nUn dor fără saţiu m-a-nvins,\nŞi nu ştiu ce sete mă arde mereu.|594
Nichita Stănescu|Ars poetica|Îmi învăţam cuvintele să iubească\nle arătam inima\nşi nu mă lăsam până când silabele lor\nnu începeau să bată.\n\nLe arătam arborii\nşi pe cele care nu vroiau să foşnească\nle spânzuram fără milă, de ramuri.\n\nPână la urmă, cuvintele\nau trebuit să semene cu mine\nşi cu lumea.\n\nApoi\nm-am luat pe mine însumi, \nm-am sprijinit de cele două maluri\nale fluviului,\nca să le-arăt un pod,\nîntre cornul taurului şi iarba,\nîntre stelele negre ale luminii şi pământ,\nîntre tâmpla femeii şi tâmpla bărbatului,\nlăsând cuvintele să circule peste mine,\nca nişte automobile de curse, ca nişte trenuri electrice,\nnumai s-ajungă mai iute la destinaţie,\nnumai ca să le-nvăţ cum se transportă lumea,\nde la ea însăşi,\nla ea însăşi.|1333
Radu Stanca|Arhimede şi soldatul|Să nu te-atingi de cercurile mele,\nOstaş viclean ! Şi nici să nu te-nşele\nAsemănarea lor cu arcul tău.\nSunt simple jucării şi nu fac rău.\n\nNu te uita prostit, cu ochiul acru.\nÎn rotunjimea lor stă actul sacru,\nCare-mplineşte sânul, mingea, vasul.\nŞi-aceasta nu-i o lance, e compasul ...\n\nApropie-te mai bine cu sfială,\nÎn rotunjimea lor nu e greşeală.\nŞi chiar dacă le vezi întinse-n zgură\nEsenţa lor e tot idee pură.\n\nDacă arunci o piatră-n lac se iscă,\nLe vezi stârnind un lac de odaliscă,\nÎn fumuri moi se leagănă agale,\nPe scoici şi melci desfăşură spirale.\n\nCerescul cerb le poartă sus în coarne.\nSunt ochiul lui atent când el adoarme.\nÎn forma lor tot cosmosul încape.\nPriveşte-le, nebunule, de-aproape !\n\nZadarnic te-nvârteşti pe lângă poartă ;\nCât timp problema mea rămâne moartă,\nCât mă frământ să-i aflu dezlegarea\nNu-ţi părăsesc, fii sigur, închisoarea.\n\nCăci sau sub ziduri, sau sub cer cu stele,\nÎnconjurat de cercurile mele,\nFie că dorm pe prund, ori blăni de biber\nCât timp le am pe ele, eu sunt liber !|1836
Radu Gyr|Sculptorul|Ies umeri albi din vârfuri de unealtă\nși brațe-adânci cu moliciuni de unde.\nMileniul ce-n lespede se-ascunde\nse face coapsă limpede și-naltă.\n\nPrin mână tot duhul meu pătrunde\nîn piatra ce surâde și tresaltă,\nivind minuni din opintiri de daltă\nși din ciocan seninătăți rotunde.\n\nCând aspră-n linii tari, când diafană,\nvibrează clara rocii simetrie,\ndin sângele meu cald luându-și hrană.\n\nCarnea palpită, marmura învie,\nși din frânturi de clipă pământeană\nmă-nalț în armonii de veșnicie.|4038
Nichifor Crainic|Unde sunt cei care nu mai sunt?|Unde sunt cei care nu mai sunt?\nÎntrebat-am vântul, zburătorul\nBidiviu pe care-aleargă norul\nCătre-albastre margini de pământ:\nUnde sunt cei care nu mai sunt?\nUnde sunt cei care nu mai sunt?\nZis-a vântul: Aripile lor\nMă doboară nevăzute-n zbor.\nÎntrebat-am luminata ciocarlie,\nCandela ce legăna-n tărie\nUntdelemnul cântecului sfânt:\nUnde sunt cei care nu mai sunt?\nUnde sunt cei care nu mai sunt?\nZis-a ciocârlia: S-au ascuns\nÎn lumina celui nepătruns.\nÎntrebat-am bufniţa cu ochiul sferic,\nOarba care vede-n întuneric\nTainele necuprinse de cuvânt:\nUnde sunt cei care nu mai sunt?\nUnde sunt cei care nu mai sunt?\nZis-a bufniţa: Când va cădea\nMarele-ntuneric, vei vedea.|1287
Traian Demetrescu|Unei femei... (Scrisoare)|Tu ai plecat cu sufletul nostalgic\nDe ceruri largi, de vecinici primăveri,\nÎn țara caldă unde totdeauna\nSunt înfloriți frumoșii palmieri.\n\nDe pe la noi ce vești să-ți dau, iubito?\nNu sunt nici flori, nici rândunici... e iarnă...\nȘi simt că peste inima mea tristă\nUitarea ta începe să s-aștearnă...\n\nO! Vino mai curând... de mai ții minte\nCuvintele șoptite la plecare,\nȘi plânsul meu ce mi-l ștergeai cu părul, -\nO! Vino mai curând... și adu-mi soare...|1936
Ion Minulescu|Romanța regelui|Sonore, regalele lacrimi, se sparg de bazaltul sonor...\nSub bolțile negre, pătate de-albastrul târziii-nserări,\nCristalul regalelor lacrimi expiră, ca-n stinsul ecou\nAl stelelor albe, desprinse din vastul, eteric decor...\nȘi regele plânge-n cavou -\nȘi regele plânge-n cavoul eternelor lui așteptări!...\n\nPoporul așteaptă afară... Poporul țipă și-l cheamă;\nPe rege, însă, din larma atâtor sonore chemări,\nNu-l mișcă decât însetata dorință să-l scuipe din nou,\nȘi iar să se-nchidă-n cavoul cu gratii\nȘi porți de aramă...\nȘi regele cântă-n cavou -\nȘi regele cântă-n cavoul eternelor lui aiurări!...\n\nȘi lungile zile de vară trec leneș, ca berzele-n zbor...\nSub bolțile negre, pătate de-albastrul târziii-nserări,\nO lacrimă-aproape uscată expiră-ntr-un ultim ecou,\nȘi pașii sandalelor rupte adorm pe bazaltul sonor...\nȘi regele moare-n cavou -\nȘi regele moare-n cavoul sfârșitelor lui așteptări!...|3219
Radu Gyr|Alt mărțișor|Fir de cântec de noroc,\nnăpârstoc de busuioc,\n\nghiocel de funigel\ncu azururile'n el...\n\nA venit la noi aici,\nca o poznă de pitici,\niar de-atunci măicuța-i cântă,\no descântă, se frământă,\npieptărașe moi îi coase\nși-o adoarme'n chiparoase.\n\nȘi, uitându-și de nevoi,\nstă tăticu'ntre pisoi,\nîntre „poze” și căței\ncu păpușile'n bordei,\nși se laudă de zor,\ncântător, surâzător,\n\ncă fetița lui, crăiță,\nromaniță, luminiță,\nfata lui cât un cercel\na făcut pipi pe el!|3818
Lucian Blaga|Din părul tău|Înţelepciunea unui mag mi-a povestit odată\nde-un val prin care nu putem străbate cu privirea,\npăienjeniş ce-ascunde pretutindeni firea,\nde nu vedem nimic din ce-i aievea.\n\nŞi-acum, când tu-mi îneci obrajii, ochii\nîn părul tău,\neu, ameţit de valurile-i negre şi bogate\nvisez\nca valul ce preface-n mister\ntot largul lumii e urzit\ndin părul tău -\nşi strig,\nşi strig,\nşi-ntâia oară simt\nîntreaga vrajă ce-a cuprins-o magul în povestea lui.|3314
Tudor Arghezi|E bine a trăi|E bine a trăi și la-ndemînă\nOricărui ins măreț, deștept ori prost,\nFie că are umbra lui un rost\nFie că trece ca un fulg de lînă.\n\nDar a fugi cătînd alt adăpost,\nDe țară , de obîrşii, de țărînă,\nE că, mai tînără sau mai bătrînă,\nMai scumpă rînza decît ele-a fost.\n\nCînd în oglindă te uiți ce ești, la tine,\nNu te apucă, patriote, greața ?\nȘi nu-ți roșesc obrajii de rușine ?\n\nCela ce vrea domnie peste țară,\nNu e de-ajuns să-i caute dulceața,\nEl trebuie să știe să și moară.|4145
Traian Demetrescu|Gluma|Aseară ţi-am trimis priviri\nAdânci şi rugătoare,\nTu mi-ai răspuns cu dulci zâmbiri\nCa razele de soare...\n\nPe-o foaie din album ţi-am scris\nO frază şi un nume;\nIar tu, râzând încet, mi-ai zis:\nCă nu te-ncrezi în... glume.\n\nTăcutele-mi nefericiri\nMi le-nţelegi acuma...\nIubita mea, cu dulci zâmbiri,\nDe ce nu-mi crezuşi... gluma?|1918
Mihai Eminescu|Epigramatice|În somn nici Crösus nu-i bogat cu tot tronu-i regal.\nȘi jumeta din viața lui cu Lazăr e egal.\n\nLungești prânzu-ți până-n noapte, tot mănânci, mănânci de-a rândul,\nCin te vede poate zice că cu dinții-ți sapi mormântul.\n\nVrei să fii Pallas Athena!\nO, fetiță, fii cuminte...\nTu ai pierde din frumsețe\nDar n-ai câștiga la minte.\n\nE vinul de-azi mai rău ca cel de ieri, amicii mei —\nMai bun ca orice vin băut e cel pe care-l bei.|1142
Vasile Alecsandri|Plângerea ţării|Frunză verde de negară,\nVai! sărmană biata ţară,\nCum te-ajunge focul iară!\nRuşii vin, te calicesc,\nNemţii te batjocoresc\nŞi ciocoii te hulesc!\nNu mi-e ciudă de străini,\nCât de pământeni haini,\nCă tu dragă le-ai fost mumă\nŞi ei singuri te sugrumă!\nNu mi-e ciudă de muscali,\nNici de nemţii bocăncari1\nCât mi-e ciudă de ciocoi\nCă te lasă la nevoi\nDe ţipă sufletu-n noi.\nFrunză verde de neghină,\nVai ş-amar de-a ta grădină!\nCea grădină cu flori plină!\nCum o calcă, cum o strică\nNişte iezme fără frică!\nCum îi smulge florile\nŞi-i pradă rodurile!\nFrunză verde de mohor,\nVai de sânu-ţi plin de dor,\nCât e el de hrănitor\nŞi la iepe căzăceşti,\nŞi la câini flămânzi nemţeşti,\nŞi la pilafgii turceşti,\nŞi la râme ciocoieşti!\nSărăcuţ de maica mea,\nCui a fi milă de ea?\nSărăcuţ de locul meu,\nCând l-a scăpa Dumnezeu?\nHai, copii, la cei stejari\nSă tăiem niscaiva pari,\nŢara să ne-o ţărcuim\nŞi de iezme s-o ferim!\n\n\nDin volumul Poezii populare ale românilor Partea II: Doine şi hore, adunate şi întocmite de Vasile Alecsandri.\n\nNote\n1. Porecla dată soldaţilor austrieci care au ocupat Principatele Unite în timpul războiului Crimeii şi care erau încălţaţi cu botine groase sau bocanci.|4271
Benjamin Fondane|Spleen|Şi sufletul, în gheara beznei, ţipă:\nZadarnic baţi în mine ca-ntr-o poartă,\nstrigoi cu ochii roşi ai vremei; spartă\ntăcerea bate-n clopote o clipă.\n\nO, dac-un vis ciudat, ca o aripă\nar rătăci ca-ntr-o vioară moartă\nîn mine cel afurisit de soartă,\nbătut de lepră şi lovit de gripă.\n\nAtunci, amic cu ploaia şi cu vântul,\npleşuv de bucurie şi de viaţă,\nvoi integra, ca-n Început, Cuvântul.\n\nŞi-apoi, ca orice veselă paiaţă — \nvreau să-mi destram şi sufletul, şi cântul,\nşi oasele — ghem animal de aţă.|268
Costache Ioanid|Lecția de armonie|Nepoate,\ncica-ntr-o orchestra\n(fiind ea cam dezacordata\ncum se intampla cateodata...)\nin pauza porni taifasul.\n- Eu sunt nemultumit profund,\nvorbi intaiul contrabasul.\nDreptate-n lumea asta nu-i!\nPoftim: vioara, cat un pui!\nsi ea, in frunte; \neu, la fund!\n\n- Eu, ce sa spun?\nsari un flaut cu-aroganta.\nEu, descendent fara-ndoiala\ndin prima scula muzicala,\nsunt pus, asa, doar ca nuanta...\nSe mai aude oare tonul\ncand sare bubuind trombonul?\nEu sunt si flaut, si oboi,\nsi corn, si trambita de-arama,\nsi violina, si cimpoi-\nsi totusi, cum vedeti si voi,\nm-au pus la zid ca pe-o infama!\n\nSi se facu un taraboi!\nSari si talgerul deodata...\n\n- Bunicule,\nvorbi nepotul,\nma tem ca...prea e gogonata...\n\n- Nepoate,\ne si nu-i!\npoveste...\nDar ia incearca sa strabati,\nsa vezi ce-nvatatura este!\n\nMORALA?\nDe, sa ma ierti...\ndar trist e cand se da de veste\nca fratii...uita ca sunt frati.|417
Adrian Păunescu|Somn către moarte|"În somnul meu de coajă fără miez\ntresar la fiecare năzărire,\nîncepe fruntea rece să-mi transpire\nşi, vai, am început să te visez.\n\nŞi te-aş visa la nesfârşit, precum\nte-am şi iubit, real, în astă viaţă,\ndar mă trezesc şi creierul învaţă\ncă între noi e linişte şi drum.\n\nŞi nu mai ştiu nici cum gândeşti măcar,\nde nu cumva mi-ai fost la vămi schimbată\nşi n-ai să ştii să mai revii vreodată,\ncrezând că tot ce-a fost a fost coşmar.\n\nŞi somnul meu să fie lung aş vrea,\neventual să trec din el în moarte,\nca să te pot visa pe mai departe,\nsă nu te pierd, trezit, iubita mea.\n\nAdrian Păunescu\n(""Meserie mizerabilă, sufletul"", 2000)"|4595
Adrian Păunescu|Bucuria ghilotinei|De câțiva ani m-ascund la mine-n barbă,\nSă nu mă mai cunoașteți cum am fost,\nSă vă contemplu cu-o privire oarbă,\nSă-mi fac din mine însumi adăpost.\n\nDar nici așa nu mai găsesc scăpare,\nNăravul mi se află imediat,\nBărbos celebru pentru fiecare,\nMai bine aș umbla decapitat.\n\nNici nu e mult, până să vină ora\nCedării unui cap, uzat prea mult,\nVi-l voi lăsa, cu milă, tuturora,\nDacă-mi promiteți, gratis, un consult.\n\nEu ca Danton în fața ghilotinei,\nÎl rog pe gâde, îl implor smerit,\nSă-mi taie capul, pe măsura vinei,\nDar să-l arate țării, la sfârșit.\n\nȘi-acum să bem, să spargem o fereastră,\nÎntr-un butoi de vin intrând călări,\nCă-mbătrânesc în fața dumneavoastră\nȘi mor de dragul tristei mele țări.|4405
Tudor Arghezi|Vrăbiile mamii|Plouă pe voi, în arbori adunate ...\nV-aș apăra și nu știu cum se poate.\nStrigați cu toate către cer să stea\nCă nu puteți zbura,\nȘi vă e frig și foame,\nCă în april nu sînt țînțari, nici poame.\nUnde-aș găsi, vai mie, vai de ele,\nO mie de mantale de-o palmă și umbrele ?\nCînd le-a făcut cin' le-a făcut\nS-a dovedit croitor nepriceput.\nUituc de timpuri, fără de-ndoială,\nLe-a pus să zboare aproape-n pielea goală.\n\nMai 1967|4246
Adrian Păunescu|Destin-când vine toamna|Destin-când vine toamna\nNu-mi ajungi şi n-avem timp\nÎn fiecare scurtă zi,\nAşteptăm nopţi mai lungi\nSă ne putem şi noi iubi.\nMi-a căzut pe gură frunza\nUnui ultim arbor frânt,\nMoare vara, moare vara\nŞi vine toamna pe pământ\nIa-ţi pe umăr haină groasă,\nIa-ţi flanelul tău răsfrânt,\nMoare vara, moare vara\nŞi vine toamna pe pământ.\nDesfrunziri — eu mai mor tu mai mori,\nÎnfrunziri — şi-nviem uneori.\nMi-a căzut în noapte mâna\nCând am vrut să te descânt,\nMoare vara, moare vara\nŞi vine toamna pe pământ.\nUnde e căldura verii,\nPaşii noştri unde sunt,\nMoare vara, moare vara\nŞi vine toamna pe pământ.\nDesfrunziri — eu mai mor tu mai mori,\nÎnfrunziri — şi-nviem uneori.|2241
Ion Minulescu|Cântec de drum|Când am pornit, ştiam doar că-i departe\nŞi-i tare greu de-ajuns unde voiam;\nDar unde-i acel unde nu ştiam\nCăci nu-l găsisem încă-n nici o carte.\n\nPe drumuri lungi şi vechi, bătătorite\nDe-atâţia mulţi porniţi'naintea mea,\nAm colindat călăuzit de-o stea —\nIcoana unei lumi întrezărite,\n\nDar într-o zi o fată — bat-o focul —\nMi-a-ntors din cale pasul obosit...\n- Unde-aş fi fost de nu m-aş fi oprit\nŞi nu mi-aş fi vândut ei tot norocul?...|868
Iulia Haşdeu|La chimere|s'il est vrai que les amoureux\nsont partout et toujours heureux\nen germinal comme en brumaire\nc'est qu'il n'est pas d'effroi pour eux\ncar ils on foi dans la chimere.\n\ns'ils aiment les sentiers ombreux\net la paix des soirs vaporeux\net la nature, auguste mere\ns'ils sont reveurs et langoureux\nc'est qu'ils adorent la Chimere.\n\non se rit de leurs songe-creux\nmais ici-bas les amoureux\nde nos jours, comme aux temps d'Homere\nsont peut etre les seuls heureux :\ncar c'est le bonheur - la Chimere.|915
Adrian Păunescu|Pastel de toamnă II|Si mi-e amar ca intr-o nuca verde\nSi nu stiu ce e coaja, ce e miez,\nPe un relief de bruma luminez\nSi n-am ce dobandi si n-am ce pierde.\n\n\nSi mi-e amar cum nu se poate spune\nIn acest templu mic si trist de iod,\nSi mi-e amar in cel din urma mod,\nCe trista imi devii amaraciune.\n\n\nPrin ramuri desfrunzite, canta cuci\nSi e in toate dor nebun de duca\nLumina fara margini ma usuca...\nSi tu, pe care cai ai s-o apuci ?\n\n\nSi mi-e amar cand linistea nauca\nPe toti va cheama la cules de nuci.|2379
Radu Gyr|Poeții din biblioteci|Când domnii cărturari sunt duși de-acasă,\npoeții fără secol și curent\ndin biblioteci tiptil se lasă\npe geamuri, evadând fosforescent.\n\nCamoens, Goethe, Poe, Rimbaud, Vergiliu\nfug peste burg, de carceră sătui.\nAtunci, punându-și parcă un sigiliu\nde-o clipă pe tumultul junglei lui,\n\norașu-ntinde gâturi de girafe\ndin fabrici, și spinări de elefant,\ns-audă cum pe-o punte de garoafe\npoeții stau de vorbă în neant.|3980
Radu Gyr|Rondelul unui saltimbanc|Ca-n orice fel de iarmaroc,\nun saltimbanc pornit să-nşele\nscotea luceferi din pingele,\ngrădini de flori din cozoroc.\n\nŞtiam că-s mofturi şi vopsele,\nplecam şi suduiam cu foc.\nCa-n orice fel de iarmaroc,\nun saltimbanc pornit să-nşele.\n\nPlecam şi iar veneam la ele,\nşi ne rugam, vrăjiţi de joc,\nsă ne mai facă flori şi stele\nUn saltimbanc pornit să-nşele,\nca-n orice fel de iarmaroc.|4029
George Topîrceanu|I. U. Soricu: Închinare|Mărire ţie! Îngeri şi imnuri de urare\nStrăbate-vor văzduhul gătit de sărbătoare\nŞi firea picura-va din larg de zări albastre\nPrinos de bunătate pe sufletele noastre.\nTe văd biruitoare, minunea mea senină,\nŞi trâmbiţe şi harfe în drumu-ţi de lumină,\nCu binecuvântare sporind a noastre plângeri,\n\nStriga-vor pentru tine din corul cel de îngeri\nCântări de biruinţă spre-a cerului solie.\nAu cine fuse omul ce plânse în pustie?\nMărire ţie, albă şi palidă crăiasă!\nDin slavă, heruvimii s-au pogorât să ţeasă\nCu fire diafane hlamida ta de rază,\nŞi-n ceasul înfrăţirii te binecuvântează.\n\nDe unde vii şi cine cărările-ţi arată?\nVăzduhul se-nfioară şi fruntea-nseninată,\nÎn valuri de lumină acoperind trecutul\nNădejdii de mai bine care-mi întinde scutul,\nDe-a pururi, preacurată, cu raze te-ncunună\nSub pulberea uitării. Mărire ţie, lună!|704
George Topîrceanu|A. Mirea: Caleidoscop - Bustului meu|"Tu, ""cap de studiu"", mobilă intactă,\nDiscret tovarăş de proiecte mari,\nTu reprezinţi persoana mea abstractă, —\nUn alter ego fără ochelari.\n\nŞi laolaltă noi trăim ca fraţii...\nDar vezi tu cât de nebulos apare\nDestinul tău, prematură-ntrupare\nA tainicelor mele aspiraţii!\n\nCând mă cuprind presentimente rele\nMă uit la tine, mosafir posac,\nŞi nu ştiu dacă voi putea să-ţi fac\nUn piedestal din visurile mele...\n\nOri mă voi stinge ca un foc de paie\nŞi voi pieri cum piere-n lume totul,\nOri te răstoarnă slujnica cu cotul\nCând va veni să scuture-n odaie.\n\nDar dacă scapi de-o moarte-aşa brutală\nŞi dacă eu mi-oi face datoria,\nAtunci e obligată primăria\nSă-ţi dea şi ţie-un loc în capitală.\n\nNemuritor şi rece ca metalul,\nDeşi nu eşti decât un ""plagiat"",\nVei fi mai mândru, mai apreciat\nŞi mai iubit decât originalul.\n\nZâmbind vei sta pe negru piedestal\nÎmpodobit cu litere de aur,\nŞi trei ţărănci enorme de metal\nÎţi vor întinde trei cununi de laur.\n\nIar eu, obscurul, eu acesta care\nDe două ceasuri stau în faţa ta\nCu mâinile vârâte-n buzunare, —\nEu voi muri şi toţi mă vor uita.\n\nCăci omul are partea cea nedreaptă:\nEl cântă, râde, suferă, iubeşte,\nAdoarme-apoi şi nu se mai deşteaptă, —\nPe când poetul supravieţuieşte..."|668
Elena Farago|Rândunica|Un băiat şi-o fată mică\n Stau privind o rândunică,\n Şi băiatu' spune: — Mult\n Îmi place să le-ascult,\n\n Ciripind, pe rândunele,\n Şi pe alte păsărele,\n Şi mi-aş da ce am mai bun\n Să pot şti şi eu ce spun.\n\n Rândunica îl priveşte\n Şi cu dragoste-i vorbeşte:\n — Să-ţi spun eu dacă doreşti,\n Drag copil ce ne iubeşti:\n\n Dimineaţa, noi, din toate\n Păsările-ntâi sculate,\n Ne-nchinăm spre răsărit,\n Ciripind: ţzrr… bvidevit…\n\n Şi apoi încep codroşii,\n Cu cap sur, cu coade roşii:\n Ticc… tecc… tec… şi, după ei,\n Prind brabeţii mititei:\n\n Cirip-ci… să ciripească,\n Până-ncep să se trezească\n Şi-alte păsări, care-n cor\n Îşi înalţă ruga lor.|552
Lucian Blaga|Somn|Noapte întreagă. Dăntuiesc stele în iarbă.\nSe retrag în pădure şi-n peşteri potecile,\ngornicul nu mai vorbeşte.\nBuhe şure s-aşază ca urne pe brazi.\nÎn întunericul fără de martori\nse liniştesc păsări, sânge, ţară\nşi aventuri în cari veşnic recazi.\nDăinuie un suflet în adieri,\nfără azi,\nfără ieri.\nCu zvonuri surde prin arbori\nse ridică veacuri fierbinţi.\nÎn somn sângele meu ca un val\nse trage din mine\nînapoi în părinţi.|3385
Adrian Păunescu|Fereastră|Am trecut pe stradă, fără de nădejde,\nŞi în ochi ninsoarea scânteia,\nBiciuit de viscol sufeream câineşte\nŞi-am văzut lumină la fereastra ta.\n\nŞi-aş fi vrut, desigur, şi să-ţi fie bine,\nŞi-aş fi vrut, desigur, şi să-ţi fie rău,\nŞtiu că la veioză mă citeai pe mine\nCa să descifrezi destinul tău.\n\nTu, plângând în casă, eu - plângând afară,\nSanctităţi de lacrimă eram,\nDacă-aş fi ştiut c-o să te doară\nÎţi dădeam c-un bulgăre în geam.\n\nCe mai faci, iubito? Ce mai zici de toate?\nNu-i aşa că rezistăm frumos,\nConservând orgoliu şi singurătate\nTu, la geam cu lampă, eu, în geruri, jos?\n\nMai coboară totuşi de lângă fereastră\nS-o pornim prin viscole înot\nŞi să ne-amintim iubirea noastră\nŞi că, poate, n-am murit de tot.\n\nAdrian Păunescu\n(Manifest pentru mileniul trei, 1986)|4472
Lucian Blaga|Olarii|De veacuri ei îşi au aci lăcaşul, de la începutul\ncel dintâi, groteşti şi tâmpi, guşaţii fără grai.\nOlari ei sunt, sortiţi să-nmoaie şi să coacă lutul.\n\nCa nişte zmei întârziaţi şi blânzi\ncu feţe prelungite în cimpoaie,\narhaici inşi, îşi poartă pe sub plai\nun vis fragil prin zilele greoaie.\n\nSe-nvârte roata, sfârâind, în orice casă.\nDe faţă sunt, în inimă, tiparele bătrâne.\nTrudescu-se ca-n somn olarii, şi mocnesc lângă cuptoare.\nNumai arar sunt cercetaţi\nde vreo lumină şi de zâne.\n\nÎn văile sublimelor recolte\nnu este sat cu duhuri mai încete,\ndar nici alt sat în care să se ardă\nulcioare mai frumoase şi mai zvelte,\ncu mijlocul de păcătoase sfinte fete.|3364
Adrian Păunescu|Traversele|Și-acum tu te lipești de mine toată\nȘi să te rup din carnea mea nu pot,\nParc-am dormi pe linia ferată\nȘi-un tren ne va amesteca de tot.\n\nȘi încă ne e cald și ne e bine,\nNici nu mai știu ce e al meu și-al tău,\nE-un greier sau vibrează-aceste șine,\nChiar de-am să mor așa, nu-mi pare rău.\n\nMacazele anunță roți în fugă,\nNe ghemuim pe pietre imprudent\nȘi mai rostim împleticit o rugă\nPrin vuietul de pe terasament.\n\nApoi se-aud vagoanele inverse\nNe caută probabil cu un pat,\nDar noi ne-am învățat între traverse\nȘi ne-am iubit cum nu s-a mai aflat.\n\nCu mâzga și cu terciul cărnii noastre\nȘi cu orgoliul nostru ambigen\nReîncarnând traversele sihastre\nSă fim începătura altui tren.\n\nSă fim gătiți de cea mai demnă plată\nCă prea destul încet, încet am mers,\nRămânem deci pe linia ferată\nSau evadăm pe roți în univers.\n\nLipește-te de pieptul meu, iubito,\nCă și așa îmi e destul de greu,\nCă soarta ta în mine am zidit-o\nȘi rămășița trenului sunt eu.\n\n(Manifest pentru mileniul trei, 1986)|4610
Ioanid Romanescu|Urania|Nici despre voi nu se va şti nimic,\nputeţi sfârşi în linişte, oricum —\nvoi abia pregătiţi leagănul unei\nalte civilizaţii, de pe acum\ncei încă nenăscuţi visează\nîndepărtate galaxii,\nîn lumea voastră morţii veneraţi\nsunt singurii prieteni vii\n\nabia dacă vă mai ating\nparticulele de lumină —\ndrept mulţumire pentru tot,\nridică-te şi te închină\nşi cât mai repede fii gata\nsă laşi în urma ta un altul,\nci spaima că ai fost fantoma\npe care-o flutură neantul|3078
Nichita Stănescu|Cavaler al florii de cireş|Chip de cireaşă muşcată de un elf\nzburând tot timpul într-un alt\nmiraj visat.\n\n...Sandă pe care mi-o-ncalţa un zeu\nîn salt pe inorogul cel înalt\nşi insătat.\n\nŞi voi veni să mă prostern\nmai mult rănit şi mult\ninvins,\n\nCând ai să baţi pe un cadran etern\nun nor mai alb şi mult mai mult\ncare a nins.|3511
Eusebiu Camilar|Frunze|Cad clipele, cad frunze ca dintr-un pom ceresc.\nDeopotrivã toate sub talpa mea fosnesc…\n\nÎn palmele întinse le prind necontenit,\nAsa cum cad, cu pete de soare vestejit.\n\nCad fosnitoare frunze sau clipele se cern?\nOdatã la picioare speram sã ti le-astern…\n\nDeopotrivã, toate sub talpa mea fosnesc,\nDin mâna mea cãzute sau dintr-un pom ceresc.|2875
Gellu Naum|Câteodată noaptea|"Câteodată noaptea întârziam prin localuri\nceream pianiștilor ceva muzică\nziceau că nu există (îmi părea foarte rău)\nporneam agale spre casă căram în spate burduful cu apă\ndouă trei pâini înșirate pe o sârmă o carte fără coperți\nintram în curte mă îndreptam spre țarc\nvroiam să văd cum naște iada cu patru coarne\nîn prag mă aștepta cineva în giulgiu de cânepă\n""și eu am fost trei"" îi spuneam și el repeta ""am fost trei"""|4647
Magda Isanos|În crâng|"În crângul plin de-a primãverii udã\npodoabã verde și luminã crudã,\nm-am dus sã vãd sopârle și gândaci\nși sã vorbesc cu tinerii copaci.\n\nLira mi-am prins-o-n ramul înflorit\nal mãcieșului ce-am întâlnit.\nBondari de aur s-au suit pe strune\nși paseri începurã sã s-adune.\n\nHulubi sãlbateci se roteau pe sus.\n""Surorile mele, le-am spus,\nnu vã temeți, nu-i laț, nici capcanã;\ne-o scorniturã-omeneascã și vanã...""\n\nAtunci pitulicile se bucurarã.\n""Vrei sã-ți cântãm eterna primãvarã?""\n""Vreau, paseri bune,\ncare n-aveți brațe, nici strune."""|3433
Octavian Goga|Atunci|Un gând răzleț îmi spune mie\nCă-n umbră mai aștept un val,\nO mare volbură târzie\nCu chiote de vijelie\nSă-și ducă clocotu-n Ardeal.\n\nAtunci, în ziua dezlegării,\nPământul nostru abătut\nÎl veți găsi în largul zării\nȘi-n toate unghiurile țării\nAtât de gol și-atât de mut.\n\nDar morții s-or porni să vie\nȘi-n vesel, zâmbitor convoi\nVă vor iubi cu frenezie\nC-ați împlinit o datorie,\nNu pentru ei, ci pentru voi.\n\n(volumul Din larg )|3733
Magda Isanos|Naufragiu|Ca cerul peste ape mă aplec\npeste sufletul meu singur și trudit,\nlumini și umbre ca-n oglindă trec\nși toate doar de tine-au povestit.\n\nBasmul dragostei noastre nu l-a uitat\napa cea stătătoare a inimii mele,\ncum nu uită lacul nuferi c-a purtat,\nsau, în zori, că noaptea oglindise stele.\n\nDin adâncuri neștiute nici de mine, cheamă\nsufletul imaginea pe care a scăldat-o\nși tremură de bucurie și de teamă\nvăzând că nici o trăsătură n-a uitat-o.\n\nAmintirile ca algele și mâlul mă cuprind,\nși iată-mă împotmolită, tristă barcă,\nfără catargul voinții și cârmă de gând\nCine către țărmuri are s-o întoarcă?|1050
Magda Isanos|Plina de bucurie m-am desteptat|Plina de bucurie m-am desteptat:\nMai am o zi.\n\nAm scris poemele mele de langa moarte,\nRacoarea taramului necunoscut ma batea in fata,\nEu socoteam: mai am o dimineata,\nsi scriam mai departe.\n\nOamenii se ucideau intre ei\nUitand frumusetea dintai\nA lumii, si legea iubirii,\nPrea simpla, o stiau trandafirii\n\nsi cainii mereu credinciosi.\n\nMa bate in fata racoarea mortii,\nS-au fost deschis canaturile portii,\nVad intunericul.\nVasleste, vasleste puternicul\nCharon, aud lopetile.\nin urma mea raman diminetile.|1059
A. E. Baconsky|Cosmopolis|Târziu ochi crispați melancolii metalice spații\nhai să cântăm un cântec de insomnie\nBerlinului\nOccidental\nhai să urmăm cariera nocturnă a câinilor\nce dau târcoale omului-sandwich, să râdem\n\nîn hohote prin sinuoasele pasaje subterane\nși prin pivnițe unde vietăți clandestine se-adună\ndestine și clanuri mici, firave, anemice\nDoamne al tuturor stăpânirilor, îngăduie\nsă ne punem singuri cătușe căci nimenea\nnu mai știe de noi și nu ne mai vrea\ndrept supuși, iată, e foarte târziu,\niată o mie de bufnițe cu ochi albaștri-ntunecați,\ncineva plânge sau poate murmură o apă freatică\nnu prea adânc undeva și parcă bat tobele\nunor execuții himerice fără morți\nfără victime fără călăi măsură timpului\no dă o ruină dar timpul nu se măsoară\ntimpul trece în ochii supraetajați\ncare nu se închid niciodată în sine însuși\ncurgând se întoarce mereu și voi magnificii\nînalți și singuri lungi și singuri albaștri și singuri\nîn acest foarte târziu cântând guturalul\ndezacordatul pustiul cântec de insomnie\nBerlinului\nOccidental|4
Nichita Stănescu|Mult vechii de romantici...|De ce nu m-aş putea uita înfiorat\nla braţul tău suav, când dormi,\natât de bine tu mirositoareo,\ncu ochi închişi, enormi.\n\nDe ce n-aş crede că vin zeii\ncălări pe lungi miresme\nca să-şi depună umbra lor\nla tine peste glezne...\n\nDe ce n-aş crede că exişti\ntu ce respiri în unde,\ntu singură, văzuto doar cu ochiul\ntriunghiular, din frunte.|1472
Adrian Păunescu|Mai cred|Mai cred în primăvară, mai cred în amăgire,\nMai cred în mine însumi, mai vreau să cred în voi,\nPrin mugurii aceştia ce crapă de iubire,\nPrin trunchiul care urlă de foame de altoi.\n\nE lumea încă-ntreagă, nu sunt pierdute toate,\nMai cred în izbăvire, mai cred în adevăr,\nMai cred în nebunie şi în virginitate,\nMai cred în înviere şi-n florile de măr.\n\nMai cred că-n orice ziduri va fi şi o fereastră,\nMai cred că-n orice noapte va fi şi-un pic de zi,\nCă de atâta ură, curând ne vom iubi.\n\nMai cred în forţa noastră şi-n slăbiciunea noastră,\nMai cred în alb şi negru şi tot nu cred în gri,\nCum cred că o grădină nu-ncape într-o glastră.|2335
Adrian Păunescu|Singuri și toți|Sfârșim mizeria, începem criza,\nputeam trăi și noi cum se cuvine,\nși omenirii-ntregi nu-i este bine,\npetrodolari plătesc pe Mona Lisa,\nne-am dus mizeria cu demnitate,\nfără mașini, fără curent la prize,\nn-aveam nimic cînd lumea avea de toate,\nazi suportăm cu ea aceleași crize.\nNe pregătim de douăzeci de veacuri\nde fericirea unui veșnic mâine,\nn-am cunoscut fraterne ajutoare,\nla boala noastră n-avea nimeni leacuri.\nNu ne-a dat nimeni pace, drepturi, pâine,\niar la durere tot pe noi ne doare.|2443
Adrian Păunescu|Vremea vieții mele|Să facem focul cu săgeți tocite,\nSă punem arcuri vechi pe foc să ardă,\nAruncă-n scrum această halebardă\nPe care o fantomă ți-o trimite!\n\nIubita mea, nici toamnă nu-i, nici vară,\nE-un anotimp cleios de isterie,\nEu sunt fantoma ce-ți trimite ţie\nArmele, pentru că o îngenuncheară.\n\nDă foc înalt, din toate-aceste arme\nDospească flăcările-n largul ploii,\nCa semn nobiliar că noi, strigoii,\nȚinem lumina lumii care doarme.\n\nȘi era tocmai vremea vieții mele\nCând mi-au zdrobit genunchii de podele.|2485
Adrian Păunescu|De ce?|De ce vreți voi\nascensoare\ncare numai să urce?|2231
Alexandru T. Stamatiad|Melodie tristă|În suflet port adeseori\nTăcere neagră de cavou,\nÎn el pierdutele-amintiri\nRăsună viu ca un ecou.\n\nRăsună, viața-mi răscolesc,\nO mare sumbră toate-apar\nȘi toate gem, sunt ani de când\nLumina stinsă e în far!|2731
Cincinat Pavelescu|Trandafirul şi stejarul|Cel mai obraznic din stejari\nCerta modestul trandafir:\nZău, de-ndrăzneala ta mă mir,\nCu mine tu să te compari?\nCu vârful meu eu sparg azurul\nŞi sunt prieten cu vulturul,\nŞi trunchiul meu nu sunt în stare\nTrei oameni să-l cuprindă;\n\nAr trebui să mă admiri!\nAşa e, dar tu faci doar ghindă\nŞi eu fac trandafiri.|386
Magda Isanos|Confesiuni|"Am multe lucruri de scris,\nde plante și ape line,\ncare toate-nchid câte-un vis,\nmai rămuros, mai ciudat ca mine.\n\nCând plouă nu se-ntâmplă nimic.\nOamenii spun: asta vine de sus;\nstreșinile-ngână: pic, pic,\nși gâlgâie-n putred apus.\n\nTotuși, am văzut zânile\ncum țineau deasupra capului mâinile\nsi dansau în iarba cea nouă,\nbucuroase că plouă.\n\nAm văzut în fiece lucru-o mișcare\nde rugăciune si adorare;\nîn arbori, dimineața, o strălucire.\nNu te speria, trandafire!\n\nE-atâta freamăt nebănuit\ndin cauza ceței, deasupra lacului adormit...\nȘi-apoi, fiecare spune: o floare,\nca si când n-ar fi o minune destul de mare.\n\nPrimăvara sta, o bucată grea de pământ,\npoate chiar un mormânt;\nsi-apoi deodată-aceste ființi,\nstrăvezii ca îngerii, păsind cuminți.\n\n""De unde veniți? întrebam,\naproape palidă de mirare și frică,\nmărgărete, petunii, șopteam,\ncine din noapte, cine vă ridică?""\n\nOamenii însă râdeau de-aceste cuvinte;\npentru dânșii, auzul si văzu-i tocit.\nNimic nu luau aminte,\nși jumătate parc-ar fi dormit.\n\nSpuneau: ""E nebun poetul,\nvorbește cu arborii si cu pietrele""...\nAtunci m-am depărtat de dânșii cu-ncetul,\nle-am uitat graiul și vetrele."|1020
Radu Gyr|Denie|Si primavara parca era alta,\ncurgea si luna altfel pe zaplaz . . .\nPe-atunci nu ne cioplise-n stanci cu dalta\nmesterul timp, nici frunte, nici obraz.\n\nN-aveam taiate-n cremene nici fata,\nnici lacrima, nici frunza cu cununi.\nMai mirosea a zmeura si viata\nsi inimile noastre a capsuni.\n\nPe-atunci purta si vantul flori in chica\nsi cantecul pe frunte, prour nou,\nsi-n fiecare cuib de randunica\npui de heruvi tasneau din orice ou.\n\nCazand din cer ori coborand din luna,\nne asteptau caisii in pridvor ;\nmergeam cu ei la denii, impreuna,\nsi ne-nchinam ca ramurile lor.\n\nIisus venea cu roua in potire,\npriveam adanc in ochii Lui adanci,\nsi inviam in orice rastignire,\ncand suradeam pe crucile de-atunci . . .|1760
Adrian Păunescu|Monolog la balul conservatorilor|"Vom face deci ce nu s-a putut face,\nVom pune cu putere pe tapet\nUn nou concurs, un nou război de pace,\nConcursul 1cine merge mai încet"".\n\nSe vor alinia toţi concurenţii\nŞi vor pleca la pocnet de pistol,\nUn fel de contrafugă a absenţii,\nUn plin care va mirosi a gol.\n\nCine aleargă cel mai iute, pierde,\nCine câştigă cursa, nu-i bărbat,\nÎncet se fuge, moi mişcări încete,\nDar trebuieşte totuşi, alergat.\n\nPorniţi!\nDaţi rar şi silnic c-un nepermis avânt\nFiecare stimaţi pe cei ce parcă nu-s, când sunt,\nModeştii, nedotaţii şi tembelii,\nInfirmii sumbri intră în concurs\nCu şanse mari, căci ei au şi parcurs\nToate traseele încetinelii.\n\nCampionatul mondial de haos\nA şi-nceput cu-acest concurs de raci,\nVom trece din repaos în repaos,\nDin ce în ce mai trişti şi mai săraci.\n\nDilemă amuzantă, nerozie,\nDe râs este problema cea mai grea,\nAcest concurs aşa a fost să fie,\nNici să se meargă, nici să nu se stea.\n\nFii păzitoarea luptei noastre-n noapte,\nTu care încă somnul ne înveţi,\nCe om normal ar mai putea să rabde,\nSă fie primul dintre cei înceţi.\n\nS-alergi tu cel mai lent dintre toţi lenţii,\nSă nu fii zero, dar să mergi spre el.\nSă se alinieze concurenţii competitiv,\nCu spatele la ţel.\n\nDeşertăciune a deşertăciunii,\nNoi punem cu plăcere pe tapet,\nAcest coşmar al ritmurilor lumii,\nConcurcul „cine merge mai încet”."|2350
Magda Isanos|Cu ochii mei...|Cu ochii mei închişi eu pot vedea\natîtea lumi, cît numai creatorul,\ncercînd azurul tainic cu piciorul,\nîn ziua cea dintîi închipuia.\n\nŞi-apoi aleg cuvintele că ştiu\ncă-s rude cu metalul care-nşală,\ncu vremea strălucirea lor se spală,\ndar, dacă-s bune, sunetul e viu.\n\nAleg cu trudă vorbe : cînd înalte,\ncînd mici, cînd mătăsoase ; drept unelte,\ndoar ritmul şi cu rima, ci nimic\nnu-mi place ; a doua zi, ce-i gata stric.\n\nÎntocmai ca Manole, simt eu bine,\nc-am să-mi durez atuncea mănăstire\nîn veacuri, cînd te-oi pune şi pe tine\nla temelia versului : iubire.|1021
Marin Sorescu|Ceva ca rugăciunea|Nu stiu ce am,\nCa nu dorm cand dorm\nNu stiu ce am,\nCa nu sunt treaz,\nCand stau de veghe.\n\nNu stiu ce am,\nCa nu ajung nicaieri,\nCand merg.\n\nNu stiu ce am,\nCa stand pe loc\nSunt, hat , departe.\n\nDoamne, din ce fel de huma\nM-ai luat in palmele tale calde\nSi cu ce fel de saliva\nAi amestecat si-ai framantat huma-mi?\n\nDe nu stiu ce am\nCa exist,\nNu stiu ce am\nCa nu mai am nimic,\nDecat pe tine.|2567
Mihai Eminescu|Cărțile|Shakespeare! adesea te gândesc cu jale,\nPrieten blând al sufletului meu;\nIzvorul plin al cânturilor tale\nÎmi sare-n gând și le repet mereu.\nAtât de crud ești tu, ș-atât de moale,\nFurtună-i azi și linu-i glasul tău;\nCa Dumnezeu te-arăți în mii de fețe\nȘi-nveți ce-un ev nu poate să te-nvețe.\n\nDe-aș fi trăit când tu trăiai, pe tine\nTe-aș fi iubit atât —- cât te iubesc?\nCăci tot ce simt, de este rău sau bine,\n- Destul că simt - tot ție-ți mulțumesc.\nTu mi-ai deschis a ochilor lumine,\nM-ai învățat ca lumea s-o citesc,\nGreșind cu tine chiar, iubesc greșala:\nS-aduc cu tine mi-este toată fala.\n\nCu tine da... Căci eu am trei izvoară\nDin care toată mintea mi-o culeg:\nCu-a ta zâmbire, dulce, lină, clară\nA lumii visuri eu ca flori le leg;\nMai am pe-un înțelept... cu-acela iară\nProblema morții lumii o dezleg;\nȘ-apoi mai am cu totul pentru mine\nUn alt maestru, care viu mă ține...\n\nDar despre-acela, ah, nici vorbă nu e.\nEl e modest și totuși foarte mare.\nSă tacă el, să doarmă ori să-mi spuie\nLa nebunii —- tot înțelept îmi pare.\nȘi vezi, pe-acesta nu-l spun nimănuie.\nNici el nu vrea să-l știe orișicare,\nCăci el vrea numai să-mi adoarmă-n brață\nȘi decât tine mult mai mult mă-nvață!|1094
George Coşbuc|Cântecul cel vechi al Oltului|"- ""Vine, tată, Oltul mare;\nMalul stâng de-abia-l zăresc.""\n- ""Lasí să vie Oltul mare,\nCă, români de când trăiesc,\nOltul tot la piept ne are\nŞi-i al nostru şi ne ştie\nŞi nu bate cu mânie\nMalul cel basarabesc.\nVine mare, lasí să vie\nCă ni-e sol dumnezeiesc.""\n\n- ""Vine, tată, Oltul mare,\nBrazi trăsniţi rostogolind.""\n- ""Lasí să vie Oltul mare,\nCăci tătarii-ncoace tind,\nDar li-e Oltul în cărare\nŞi n-au inimă să-l treacă\nŞi sperieţi se-ntorc şi pleacă,\nCu noi horă nu se prind.\nLasí să vie, că-i îneacă,\nNeamul nostru mântuind.""\n\n- ""Vine, tată, Oltul mare,\nŞi cu sânge-amestecat.""\n- ""Lasí să vie Oltul mare,\nCă mulţimi de oşti tătare\nEl pe mal a apucat.\nLifte poartă, lifte duce,\nLifte, bată-i sfânta cruce;\nOltul capul le-a mâncat!\nLasí să vie să-i apuce\nCă ni-e scut de Domnul dat."""|2913
Dan Botta|Încă o clipă|Ca și cocoșul de munte pe care-l lovi\nDe moarte un plumb sub aripă, \nCîntăm, cîntăm încă o clipă, \nPrivind revărsatul de zi.|429
Cincinat Pavelescu|La curtea cu jurați|În fiecare dintre noi,\nÎn cel mai bun și mai senin,\nCa drojdia în orice vin\nE un amestec de noroi!\n\nCând vasul șade neclintit\nE vinul clar și-l bei voios,\nUitând că drojdia stă jos.\nLa fel e omul fericit.\n\nDar câți nenorociți nu cad\nFărde voința lor în crime;\nSpăimântătoarele victime\nA căror viață e un iad!\n\nEi sunt ca vinul turburat;\nE viața lor cea zbuciumată,\nE drojdia întărâtată\nCare te-mpinge la păcat.|348
Lucian Blaga|Sat natal|lui lon Pillat\n\nDupă douăzeci de ani trec iarăşi pe-aceleaşi uliţi\nunde-am fost prietenul mic al ţărânii din sat.\nPort acum în mine febra eternităţii,\nnegru prundiş, eres vinovat.\n\nNimeni nu mă cunoaşte. Vântul, el singur, sau plopul\nde aur. Plop înălţat de-un fir nevăzut asemenea fusului.\nNedumirit turnul se va uita două ore în urma mea\npână m-oi pierde din nou subt dunga apusului.\n\nTotul cât de schimbat! Casele toate sunt mult mai mici\ndecât le-a crescut amintirea.\nLumina bate altfel în zid, apele altfel în ţărm.\nPorţi se deschid să-şi arate uimirea.\n\nDar de ce m-am întors? Lamura duhului nu s-a ales,\nceasul meu fericit, ceasul cel mai fericit\nîncă nu a bătut. Ceasul aşteaptă\nsubt ceruri cari încă nu s-au clădit.|3380
Adrian Păunescu|Cum o să mori, Valeriu Penișoară?|Cum o să mori, Valeriu Penișoară,\ncând tu, uimit de gustul vieții foarte,\nca-nvățător și ca primar de țară,\nnici nu știai că mai există moarte?\n\nCum o să mori, deodată, trubadure,\ncând tu trăiai, iluminat continuu,\nși n-a știut orașul să te fure,\nlegat pe veci cu pâinea și cu vinul?\n\nCum o să mori, când tu, moldovenește,\nînduioșai și pietrele de moară,\ncum o să pleci, când vremea ta sosește?\nNu mai glumi, Valeriu Penișoară!\n\nCum o să mori neputincios, țărane,\nși cum să-ți acceptăm din moarte, scuza,\ncând, nesupus batjocurii umane,\ntu îi cântai pe Roată și pe Cuza?\n\nCum o să mori, în plină puritate,\niubite domn învățător de țară,\ncând tu știai că moartea nu se poate\nși credincioșii n-au de ce să moară?\n\nCum o să mori, când tu, moldovenește,\nînduioșai și pietrele de moară,\ncum o să pleci, când vremea ta sosește?\nRidică-te, Valeriu Penișoară!\n\n11 mai 2004|2225
George Topîrceanu|Samson și Dalila (M. Codreanu)|Samson vorbi cu glas adânc: Ştiu bine\nCă-n sărutarea asta care-nşeală\nAi plănuit vânzarea criminală,\nCă voi cădea şi voi muri prin tine.\n\nDar nu te-alung. E patima fatală\nMai scumpă decât viaţa pentru mine...\nŞi adormi, strângând-o lângă sine.\nL-a biruit o curtezană pală!\n\nL-a dezmierdat, l-a adormit cu sila,\nO, veacuri viitoare, contemplaţi-i!...\nclipă numai a cuprins-o mila,\n\nDar aplecându-şi trupul plin de graţii,\nZâmbind i-a smuls un fir de păr,\nDalila, Şi-a suspinat pe gânduri: Oh, bărbaţii!...|2961
Mihai Eminescu|De pe ochi ridici...|"De pe ochi ridici închisă\nLanguroasa, lungă geană,\nRai de fericiri promise\nȘi de tainică dojană.\n\nȘi-ți pui degetul pe gură,\nSfătuiești și ameninți\nȘi îmi dai învățătură\nSă ne facem mai cuminți.\n\nAtunci brațul meu cuprinde\nMlădiosul tău grumaz:\n„Mâni vom fi cum vei pretinde,\nDar cum sunt mă lasă az.""\n\nAstfel lupt cu-a ta mustrare\nCeasuri, zile, săptămâni,\nȘi mereu a mea-ndreptare\nO amân de azi pe mâni."|1116
Ion Minulescu|Povestea mea şi a lor|Mă-ntreb:\nCel care-am fost cândva\nTot eu sunt şi-azi?...\nSau sunt altcineva?...\nConfraţii mei - e drept - nu bănuiesc\nCă sunt şi morţi rebeli care trăiesc!\nDovadă eu -\nEu, care-am fost ucis\nDe către cei care, citind ce-am scris,\nM-au ponegrit\nŞi m-au scuipat,\nApoi cu toţi m-au pastişat...\nIar când n-au mai avut ce-mi face,\nMi-au presărat în pat un pumn de ace -\nConvinşi c-am să mă-nţep în ele\nŞi-am să mor!...\nDar eu le-am dat cu tifla tuturor...\nŞi azi - deşi înmormântat de ei\nDe viu -\nContinuu să trăiesc, ba chiar să scriu...\nÎn timp ce criminalii mei confraţi\nTrăiesc din semne de-ntrebare\nŞi putrzesc ne'nmormântaţi...|3184
Ion Barbu|Desen pentru cort|O, veacul legiuise militar\nÎn litere ca turnul ţuguiate!\nUrzite căi, neverosimil var,\nPrin dimineaţa ierbii înmuiate.\n\nSpălări împrăştiate! Înnoiţi\nArginturile mari botezătoare\nŞi inima călărilor - spuziţi\nDe dreaptă ziua-aceasta suitoare.\n\n- Ei vor sălta, la drum cu Novalis,\nPrin Şvabii verzi, ţipate în castele.\nSă prade tremuratul plai de vis,\nPrielnic potrivirilor de stele!|3082
George Topîrceanu|Pastel|Din asfintit, de peste munte,\nRasfringeri rosii de amurg\nSe sfarma-n licariri marunte\nSi-n Dunarea umbrita curg.\n\nDar unda tulbure le-ngroapa\nCând, subt rachitele din vale,\nDe-abia mai tremura pe apa\nCa niste coji de portocale.\n\nAcolo jos, peste cununa\nIntunecatului boschet,\nSclipeste-n aer semiluna\nDin virful unui minaret.\n\nSi parca zugravit anume,\nIsi culca umbra până-n mal\nOstrovul izolat de lume\nCa un castel medieval.\n\nEl pare-o nava fermecata\nCe-a ancorat aici, subt munte,\nMinune indelung visata\nDe valul Dunarii carunte!\n\nA asteptat în nopti senine\nStralucitoare dimineata,\nCând din adancul apei line\nS-a ridicat la suprafata\n\nCa o gradina plutitoare\nCu pomi si pasari impreuna,\nCu florile-i ce rid în soare\nSi noaptea tremura subt luna.|2956
Adrian Păunescu|Viciul toamnei|Soare în declin, la sfârșit de zi\nȘi mai e puțin și vom amurgi.\nN-are niciun rost plânsul de copil,\nCe a fost, a fost, ce va fi, va fi.\n\nNicăieri n-ajungi, dacă pleci de-aici,\nUmbrele ni-s lungi, noi rămânem mici.\nViața mea și-a ta, parcă, au trecut,\nUmbre vor schița ultimul salut.\n\nUnde, cum, de ce? Ultimul concert.\nCeasul cât mai e? Noapte făr-un sfert.\nUmbre lungi decurg în lumina gri,\nBun venit, amurg! Noapte bună, zi!\n\nS-a făcut amurg, stele-n ceruri dor,\nRâurile curg, iarăși, spre izvor,\nZaiafet nocturn, viciu pământesc,\nOrele în turn ni se desfrunzesc.\n\nMici îndeajuns, cât ne-am tot temut,\nUmbre am ajuns, fără conținut.\nUmbre fără glas se întorc în turn,\nPe-un cadran de ceas, exclusiv nocturn.\n\nRemușcări târzii, supranatural\nȘi mai este zi cât un felinar.|2477
Ioanid Romanescu|Pater noster|Pater noster în creștere, slabule,\ncăruia îi trimitem incunabule,\nazi îți traduc urlând: să fie - îți cer -\nprecum pre pământ și în cer,\nde-aproape lumina să ne-arate\npe brânci în genunchi și pe coate!\ncu sfinții între noi, cu atâția experți,\ntotu-i perfect - ce greșeli să ne ierți?\ncât să fim alții care pe alții îi imită?\nia hleb și te dezvoltă și du-ne în ispită!\nnu-i loc pentru mulțime pe scaunul divin -\nde vrei să te urmăm, fii diavolul! - amin!\n\nhleb: pâine|3072
Lucian Blaga|Sus|Pe-un pisc,\nSus. Numai noi doi.\nAșa: când sunt cu ține\nmă simt nespus de aproape\nde cer.\nAșa de aproape,\nde-mi pare că de ți-aș striga\nîn zare — numele —\ni-aș auzi ecoul\nrăsfrânt de bolta cerului.\nNumai noi doi.\nSus.|3392
Nichita Stănescu|Spirit de Haiku|Se dedică Dorei Stănescu\n\nDe ce mi-ai apărut Doamne\nîn timp ce eram asuprit\nde mirarea că sunt?|3660
Costache Ioanid|Ai ostenit|Ai ostenit de truda\nurcuşului curat\nSau de-al ispitei umblet\nţi-e trupul ruinat?\n\nDe gânduri înţelepte\nai păru-ncărunţit.\nSau urma stricăciunii\npe chip ţi s-a lăţit?\n\nCu cei buni spre răsplată\nîţi cheltui anii tăi?\nsau pierzi a ta viaţă\nde-a valma cu cei răi?\n\nDe la o zi la alta\nmai de Hristos te ţii.\nSau dintr-un ceas în altul\nmai cu Satan devii?\n\nÎncearcă-te, încearcă-ţi\ntrăirea vieţii azi.\nMai tare creşti în Domnul,\nsau tot mai tare scazi?|408
Adrian Păunescu|Caravana|Am trimis o caravană\nde la mine către tine,\nnu că vreau să-ţi dau de veste\ncă sunt singur şi mă sperii.\n\nDar simţeam că nu ţi-e bine,\nnefiindu-mi mie bine\nşi un ultim strop de apă\nţi-am trimis cu dromaderii.\n\nAdormisem şi deodată\nm-a trezit ceva urgent,\nera marea în furtună,\npovestind iubirea noastră.\n\nŞi m-am sperit că, poate,\npe aici, prin Orient,\nţi-ar putea intra vapoare\nşi cămile pe fereastră.\n\nȚi-am trimis o caravană\nsă te apere de toate,\nşi de setea din pustiuri\nşi de-ameninţarea ciumii.\n\nSă te-ntoarcă lângă mine,\npeste buzele-nsetate,\ntu, plecato în pustiuri,\nde la începutul lumii.\n\nŢi-am trimis o caravană,\nsă nu pier şi să nu pieri,\nuită-te atent la mine,\nmângâie-mi cocoaşa groasă.\n\nAm îmbătrânit, sunt astăzi\nunul dintre dromaderi,\nm-am trimis pe mine însumi\nsă te poţi întoarce-acasă.\n\nAdrian Păunescu\n(„Meserie mizerabilă, sufletul”, 2000)|4414
Adrian Păunescu|Calul călare|Calul călare pe cal,\ncalul călare pe calul călare,\ncalul călare pe calul călare pe cal,\ncalul călare pe calul călare pe calul călare.\n\nLa ora când toţi, în secunda când toţi,\nbolnavi, sănătoşi, unii vii, alţii morţi,\nies noaptea din casele-n care\ns-au dus să petreacă în destrăbălare\nşi vor să încalece şi vor să se ducă\nşi vor să-şi ia caii legaţi de ulucă,\no, şi-a găsit fiecare,\no, şi-a găsit fiecare\ncalul călare pe cal,\ncalul călare pe calul călare,\ncalul călare pe calul călare pe cal,\ncalul călare pe calul călare pe calul călare.|2188
Radu D. Rosetti|Unei văduve|Ce văduvă nenorocită!\nN-are-n picioare nici opinci!\nŞase copii şi-i oropsită!\nAcum un an avea doar cinci!|1729
Adrian Păunescu|Floare la rever|În oraș e noapte,\nAm o floare la rever,\nCu un fel de șoapte\nTe mai caut, te mai cer.\n\nTotul va fi bine,\nCeasurile au bătut,\nMă gîndesc la tine,\nNu știu dacă te-ai născut.\n\nSuspiciuni destule\nIarăși împotriva mea,\nVor veni patrule\nȘi mă vor legitima.\n\nCe le pot eu spune,\nDoar un singur adevăr,\nActe n-am, nici nume,\nNumai floarea la rever.\n\nDacă ești în viață,\nVino totuși să mă vezi,\nFloarea-n piept îngheață\nȘi mă copleșesc zăpezi.\n\nHaide, haide, fată,\nSă te-aștept n-am să mai pot,\nNaște-te odată,\nSă nu fiu bătrîn de tot.\n\nDecembrie 1984, Dej — Cluj\n\n(Locuri comune, 1986)|4474
Nicolae Labiş|Ritm inițial|Cu zvîcnet tîmpla mi-o lipesc ades\nDe pîntecul materiei imens,\nDe-acest pîntec bîntuit de patimi\nCare-mi încing la alb închipuirea;\nAud ori bănuiesc un freamăt surd\nTrădînd entuziasmul vieții veșnice,\nAl vieții minerale și organice,\nAl vieții izbucnind prin orice por.\n\nNerăbdătoare sevele se zbat\nÎn intima materiei făptură,\nOri mai intim și mai neauzit\nAlunecă atomii transparenți\nCe-nchid în ei amețitoare goane\nPe gheme kilometrice de drum.\n\nAscultă-n cîmp cum sună primăvara,\nFinețea clinchetelor ei lichide,\nPrivind la cer imaginează-ți aștrii\nCare aleargă huruind vital,\nAscultă în retorte cum lucrează\nAcizi și săruri tonic murmurînd,\nAscultă clocotul de sînge tînăr\nDin vinele femeii tale scumpe.\n\nÎn toate e un ritm entuziast,\nE ritmul energiei fără moarte,\nAl înnoirii fără de sfîrșit\nLaboriosul ritm care complică\nMateria, mișcată pe spirala\nNecontenitei perfecționări.|3724
Lucian Blaga|Veşnicul|Nedumirit îl cauţi şi dibuind în întuneric\ni-adulmeci urma-n tine ori în slava lumii,\navântul îl presimte-n zilele de mâne\nşi-n nopţile ce-au fost găseşte-l resignarea.\n\nUn văl de nepătruns ascunde veşnicul în beznă.\nNu-l vede nimeni, nimeni --\nşi totuşi află-1 fiecare,\naşa cum eu îţi aflu buzele pe întuneric,\niubita mea, în miez de noapte, când şoptim\nîn taină vorbe mari despre-nţelesul vieţii.|1009
Adrian Păunescu|Te-aștept de-o viață, te-aștept și-o moarte|Cum este natural și legitim,\nCa, într-o bună zi, după risipă,\nSă ne decidem să mai și murim,\nMă pregătesc și eu de-această clipă.\n\nVa trebui să mă despart de prunci,\nCa și de țara mea de-ngenunchere,\nȘi multe rele vor păli atunci,\nCa pentru fiecare om ce piere.\n\nCa un copil printre copii cuminți,\nCând voi intra-n pământ pentru vecie,\nVa trebui să trec pe la părinți,\nSă le mai spun povești din lumea vie.\n\nVoi merge negreșit și la străbuni,\nSă regăsesc enigme nepătrunse,\nChiar de-au ajuns metale sau cărbuni,\nOri au urcat în arbori și sunt frunze.\n\nȘi-apoi voi tot umbla pe sub pământ,\nCu poticneli de îndrăzneț precaut,\nSă-nfrâng rușinea mea de om înfrânt\nȘi-n jungla minerală să te caut.\n\nVoi fi prudent, să nu te deranjez,\nPrecum te-ai plâns, pe când eram în viață,\nPământ bemol lângă pământ diez,\nCinice-nfloriri de suprafață.\n\nDe-o viață, așteptându-te să vii,\nN-am să-ți ofer promisiuni deșarte,\nTe-am tot dorit o viață printre vii,\nAșa că mor, ca să te caut și\nAm să te-aștept, și în pământ, o moarte.\n\n11-12 februarie 2003\n(Din doi in doi, 2003)|4607
Octavian Goga|In mormânt la Argeş |S-a urnit din pacea morţilor stăpână,\nNeagoe-nţeleptul, Neagoe voievod,\nŞi-a sfărâmat azi-noapte, cu domneasca-i mână,\nLespedea de piatră, lespedea bătrână,\nUnde-l îngropase cuvios norod...\n\nÎn mormânt la Argeş pătrunsese dorul\nCare plânge-acuma, sus la Făgăraş.\nFremătând din valuri Oltul, călătorul,\nL-a trezit din somnu-i greu pe domnitorul\nAdormit în vechiul creştinesc lăcaş...\n\nL-a trezit - şi dornic să-i cunoască sfatul\nMortului de-alături, mortului mai nou,\nNeagoe bătrânul părăsindu-şi patul,\nCăutându-l unde-i proaspăt îngropatul,\nS-a-ndreptat spre scara marelui cavou...\n\nSe-ntâlniră morţii amândoi în faţă,\nOsebiţi la vorbă, osebiţi la port,\nŞi încrucişându-şi suflul lor de gheaţă,\nAu văzut deodată că din altă viaţă\nS-a desprins aicea fiecare mort...\n\nDoar-abia o clipă le-a ţinut divanul,\nN-a fost grai de cronici grai de pârcălab;\nCu mândria-i rece mut sta suveranul,\nŞi-a-nţeles degrabă Neagoe, sărmanul,\nC-a pierdut domnia neamul Basarab...|3752
Nichita Stănescu|Luna in camp|Cu mana stânga ti-am întors spre mine chipul,\nsub cortul adormitilor gutui\nsi de-as putea să-mi rup din ochii tai privirea, \nvazduhul serii mi-ar parea caprui.\nMi s-ar parea ca deslusesc, prin crenge,\n... zvelti vanatori, în arcuitii lei\ndin goana calului, cum isi subtie arcul.\n0, tinde-ti mana stânga catre ei\n\nsi stinge tu conturul lor de lemn subtire\npe care ramurile I-au aprins, \nsuind sub luna-n seve caii repezi \nce-au ratacit cu timpul, pe intins.\n\nEu te privesc în ochi si-n jur să sterg copacii\nIn ochii tai cu luna mă rasfrang\n... si ai putea, uitand, să ne strivesti în gene\ndar chipul ti-l intorn, pe bratul stâng.|1460
Emil Botta|Alb, alb imaculat|Trece luminat\nacel fermecat,\ncu ochi clocotit,\ncu ochi adâncit\nde noapte săpat.\nȘi trece el, trece\nprin frunzele nopții lăute.\nDe lance\nmâinile străbătute,\nîn gloria nopții,\nîn ape lustrale,\nca vâsle de aur\nle poartă.\nLucruri sălbatice,\nurgii amicale\nîl înconjoară.\nȘi acel fermecat\nstă îngenunchiat.\nȘi spune ceva,\nmurmură ceva,\nfoarte grav ceva,\ndespre el, despre lucruri,\no cumplită spovedanie:\nLucrurilor, senzitivelor,\nmoartelor, mireselor,\nel nu v-a iubit,\nel, zăpăcindu-vă,\ns-a zăpăcit.|567
Cincinat Pavelescu|Madrigal trist|Noaptea parcă este o perdea albastră\nPeste care fluturi galbeni s-au oprit.\nVino, ca să plângem pe iubirea noastră,\nPe iubirea noastră care-a-mbătrânit.\n\nVom schimba surâsuri palide și rare\nCa petala unui veșted trandafir,\nTurburând a nopții tainică-nserare\nC-un sărut pe frunte ca de cimitir,\n\nȘi vom pune floare tânără și vie\nPe iubirea noastră care-a-mbătrânit.\nVino: Cerul pare-o pânză albăstrie\nPeste care fluturi galbeni s-au oprit.|354
Dimitrie Bolintineanu|Plângerile poetului român|"— „O, pentru ce, poete, în cânturile tale\nTu plângi această ţară în care te-ai format?\nŞi florilor ce creşte în astă verde vale\nLe spui cu ochii-n lacrimi că iarna-a-naintat?\n\nDar ce lipseşte oare acestor ţări frumoase?\nNu vezi locuitorii cât sunt de mulţumiţi?\nCă nimeni nu se plânge de zile dureroase\nŞ-aceasta dovedeşte că ei sunt fericiţi.\n\nCând plângi această ţară tu eşti în amăgire;\nLegi, arte, instituţii în sânu-i înfloresc;\nTot ce chezăşuieşte o dulce fericire,\nO dulce-ndestulare, nimica nu lipsesc.\n\n— Nimica nu lipseşte din câte zici tu mie,\nAici pământul nostru e binecuvântat,\nEl varsă râuri d-aur; dar îţi voi spune ţie:\nLipseşte libertatea, şi tot e întristat."""|480
Nichita Stănescu|Invitaţie către o nimfă|Nu locuieşte nimeni pe acest glob\nNici privirea, nici albastrul\nGândul de-o silabă-i şchiop\nPotcovit cu alabastru\nDe atâta trăită neviaţă\nSângele e la suprafaţă\nBărci de hârtie scrisă curg pe el\nVino şi tu dacă ţi-e sete,\nDe atâta dat în carusel,\nDe-atât izbit cu tâmplă de perete\nA mai venit şi un inorog străveziu\nFoarte speriat, foarte livid\nLocuia într-un viitor arămiu\nCu vedere la vid\nVino şi tu, vino şi tu\nÎnsă nimfa spuse nu.|1438
A. E. Baconsky|Cântec fără cuvinte|Tot ceea ce te atinge o clipă\nSe topește în treacăt ca neaua,\nCa neaua atinsă\nDe răsuflarea lui martie.\n\nPrivești vulturii care zboară\nÎn cercuri largi peste munți\nȘi simți cum toate alunecă\nDin inima ta și dispar.\n\nDar iată, vine iarna și din nou\nZăpada reapare peste câmpuri\nȘi toate clipele prin care ai trecut\nPrind iar ființă-n jurul tău și murmură.\n\nȘi ca fluxul pe plajele galbene\nÎți crește-n suflet propriul tău trecut...\nVai, cât de rău e atuncea să nu ai pe nimeni aproape\nCa să-ți pleci fruntea pe umărul lui.|3
Radu Gyr|Cazier|Crunt m-am înverșunat să bat Cuvântul\npe nicovală, sub grozav baros.\nNu știu dacă din el cuțit am scos,\nsau doar scântei să mi le stingă vântul.\n\nDe-aș dobândi călit oțel tăios,\nmi-aș încrusta pe lamă legământul\nsă mi-l înfig până-n mâner în sfântul\ncrescut în mine ca un chiparos.\n\nL-aș împlânta și-n iadul meu nemernic,\nsă nu mai fiu, nici diavol și nici înger,\nci numai Om, fierbinte și puternic.\n\nNu vreau azururi și nu vreau pucioasă,\nvreau doar să lupt, să freamăt și să sânger,\ncu pieptul gol și-n mâini cu-o chiparoasă.|3858
Alexandru Vlahuţă|Cu-a ta mână|Cu-a ta mână, înger dulce,\nCând eram mâhnit, străin,\nŞters-ai ochii mei de lacrimi,\nStins-ai greul meu suspin.\n\nSă ai parte-n veci de bine,\nTu l-al cărei dulce sân\nAm uitat amara-mi soartă,\nAm uitat că sunt străin.|2734
Ion Minulescu|Împăcare postumă|Deschide-mi poarta inimii pictată\nCu vermillon şi-albastru de cobalt, \nŞi intră - fericită-nvingătoare -\nÎn minuscula-mi „sală de-aşteptare”\nPe-a cărei pardoseală-mpestriţată\nCu plăci hexagonale de bazalt\nŞopârlele versifică la soare\nŞi viperele-nvaţă geometria...\nE tot ce mi-a rămas din măreţia\nŞi nebunia fastului regesc\nCu care-aş fi-ncercat să te iubesc!...\nAlhambra-i azi o cârciumă banală, \nVeneţia, o lamă de cuţit, \nCanossa, o iluzie papală, \nŞi Muntele Măslinilor, un mit...\nAlege-ţi, dar, tu singură trofeul\nCe te-ar putea despăgubi de morţii\nCăzuţi în faţa porţii...\nÎmpodobeşte-ţi apoi gineceul\nCu zâmbete şi plante otrăvite, \nŞi-n drumul nostru-aproape pe sfârşite\nDă-mi cel puţin speranţa efemeră\nCă-ntr-un apropiat istoric zori de ziuă\nBuna Clio\nNe va-mpăca definitiv sub piatra\nAceluiaşi mausoleu meschin -\nEu, lopătar pe ultima-ţi galeră, \nTu, parodia marii Cleopatra!...|874
Octavian Goga|Agonie|În mine se petrece-o agonie,\nCa într-o tristă casă solitară,\nÎn sufletu-mi bătut de vijelie\nEu văd un om ce-a început să moară...\nUn cântăreţ cu rostul de la ţară\nSe duce-acum şi n-o să mai învie\nCu chipul lui senin de-odinioară...\nDemult... Demult... Din cea dintâi clipită,\nDe când te-au smuls de la bătrâna vatră,\nDin casa cu şindrile-acoperită,\nDe-atunci începe moartea-ţi nesfârşită,\nDe-atunci te fură fiecare piatră...\nTe-au biruit în stingerea domoală\nStrăine legi din guri necunoscute;\nS-a poticnit curata ta sfială,\nLa orice pas, de pravili neştiute;\nPrin praf, prin fum, prin vorbe de ocară\nTe-ai dus, sărmane suflet de la ţară.\nDin orice colţ mi te prindea o sârmă\nŞi te-alunga un şuier de maşină...\nAvutul tău s-a risipit pe cale,\nTe-au părăsit şi zmei şi cosânzene,\nŢi s-a uscat şi lacrima din gene,\nAu amuţit şi sfaturile tale...\nAşa, pe rând, ţi-a tot trimis viaţa\nUn nou tâlhar, în orice clipă nouă,\nŞi fără milă-n toată dimineaţa\nTe-a despoiat cu mâinile-amândouă!...\nAcuma simt: drumeţul dă să moară...\nUn oaspe nou îi stă la căpătâie.\nÎncetişor în casă se strecoară,\nCu albe mâini, cu inima bolnavă,\nCu ochii arşi de friguri şi otravă...\nStăpân de-acuma el o să rămâie.\nPrivindu-şi lung ograda în ruine,\nEl trist îşi spune gândul ce-l apasă:\n— Tu mori acum... dar umbra ta revine\nŞi pururi simt, că singur nu mă lasă,\nÎn nopţi târzii s-a furişa la mine\nŞi-o să mă ştiu străin la tine-n casă...|1673
George Coşbuc|Imnul studenţilor|Cântăm libertatea şi numele sfânt\nAl ţării străvechi şi-al acestui pământ!\nIubirii de neam, ce de-a pururi ne-a fost\nO pavăză-n lupte şi-n pace-adăpost\nCântămu-i supremul ei cântec.\n\nCu vesele glasuri de tinere firi,\nCuprinşi de-amintirea străbunei măriri,\nSpre soare ni-e gândul şi mergem spre el,\nLumina ni-e ţintă şi binele ţel -\nTrăiască-ne ţara şi neamul!\n\nCu dreapta-nălţată spre Tatăl de sus\nJurat-am tot ce strămoşii ne-au spus:\nUnire-ntre fraţi, şi pe Domn să-l iubim\nŞi-altarul de jertf-al naţiunii să fim\nŞi sufletul neamului nostru.\n\nIar dacă protivnicii numelui tău\nCu oşti ar veni ca să-ţi facă vrun rău,\nRidică-te mândră şi nu te-ngrija,\nCăci inima noastră e inima ta;\nTu-ncrede-te-n fiii tăi, mamă.\n\nlar dac-ar pieri de pe-ntregul pământ\nIubirea de neam şi-al credinţei avânt:\nAzilul lor vecinic găsindu-l în noi\nLe-am creşte, ca iar să le dăm înapoi\nMai tari şi mai trainice lumii.|2917
Nichita Stănescu|Deși|Desi inima mea este\nascunsa intre coaste,\nsa vezi tu ce poveste:\nmi-e foarte dor de tine.\nDesi schiopat putin\nsi ma doare,\noh, de la o vreme ma doare\ncreanga cea groasa si cea mare\nde care s-a spanzurat altul,\nsa vezi si tu ce poveste,\noh, ce poveste:\nmi-e foarte dor de tine.\nCred ca a trecut timpul,\ncred ca a apus luna,\npe camp au iesit la intuneric\nsoarecele de camp si inorogul feeric,-\nsa vezi si tu ce poveste:\nmi-e foarte dor de tine.\nDesi ai inima inlauntrul tau,\nsi ascunsa sub coasta,\nmi-e foarte dor de tine.|1399
Radu Gyr|Pândă, noaptea|Cad, peste noi, inele și podoabe, \nrachetele. Salcâmii doar suspinã. \nVântul, zbârlit, târându-se pe labe, \nm-adulmecã pe nãri ca o jivinã. \nStãm încleştaţi pe arme, numai pândã, \nîn gropile cu veghea mlãştinoasã... \nSimt viaţa buruienilor plãpândã \ncum, duh amar, pe-obrazul meu se lasã. \nTac brandurile. Vânãt, cerul geme \nşi, scârţâind, se-nchide ca o uşã \ndeasupra, peste noi şi peste vreme, \ndeasupra, peste vis, peste cenuşã... \nUn fâlfâit ciudat în noapte zboarã, \nprin cucuruzi neliniştea tresare. \nPe dârele cartuşelor trasoare \nsufletul urcã, sufletul coboarã. \nPe urmã, amintirile... Se leagã, \nse despletesc, se cheamã, se-mpreunã, \nca nişte zarzãri albi foşnesc în lunã, \nşi inima miroase-a flori, întreagã. \n\nVigoda, Septembrie 1941|1798
Octavian Goga|Singurătate |Singurătate, tainică grădină,\nCu freamăt lin, cu dulce adăpost,\nPribeagul suflet fără de hodină\nDe-atâta vreme-n țara ta n-a fost...\n\nM-au alungat vâltorile pe-afară\nȘi-n goana lor eu n-am avut răgaz\nȘi văd cum noaptea-n giulgiu-i mă-nfășoară\nȘi-mi scrie moartea umbre pe obraz...\n\nDin vremi uitate mintea azi coboară\nȘi-ți cer umil acuma, când te-ascult:\nOri râsul meu curat de-odinioară,\nOri lacrimile mele de demult...|1698
Victor Eftimiu|Mama|Cat e de drag cuvantul sacru „mama”!\nUn gangurit cand pruncul vrea s-o cheme,\nE langa noi, in clipele supreme,\nDin leagan pan' la cea din urma vama.\n\nDin vesnicii, ca focul unei steme, isi flutura a dragostei marama\nPastreaza-i chipu-n aurita rama\nSi de nimic, nicicand nu te mai teme!\n\nOcrotitoare-n oarba vijelie\nChiar umbra ei se schimba in faclie,\nPe drumul drept menita sa te poarte.\n\nIn fata ei de-a pururi te prosterna!\nSimbol duios al patriei, eterna,\nTe leagana de dincolo de moarte!|2097
Ion Minulescu|Romanţă fără muzică|Ca să-ajung la tine, i-am zis calului:\n- Grăbeşte...\nPune-ţi aripi ca în basme\nŞi te-nalţă până-n nori...\nTot mai sus,\nTot mai departe -\nCa şiragul de cocori\nCe pluteşte colo-n zare!...\nHaide, calule, grăbeşte!...\n\nCa să-ajung până la tine, i-am zis vântului:\n- Dă-mi mâna\nŞi târăşte-mă cu tine până unde poţi pătrunde -\nPână-n zarea-nsângerată unde soarele s-ascunde...\nCa s-ajung cât mai degrabă,\nHaide, vântule, dă-mi mâna!...\n\nCa să-ajung până la tine, i-am zis morţii:\n- Mergi-nainte\nŞi coseşte-mi fără milă tot ce-i viu\nŞi-mi ţine calea...\nNetezeşte-mi munţii-n zare\nŞi-umple-mi de cadavre valea\nDintre ea şi mine -\nHaide!... Haide, moarte, mergi-nainte!...\n\nCa să-ajung până la tine,\nPentru tine-au obosit\nCalul,\nVântul,\nMoartea -\nToate mi-au făcut pe voie ;\nDar...\nDintre cutele perdelei, ochii-ţi verzi nu-mi mai răsar,\nStrunele chitarei-s rupte\nŞi... romanţa s-a sfârşit!|3195
Nicolae Labiş|Portret|Primejdiosul zîmbet sombrat în castitate,\nMișcările prudente și umerii păgîni,\nAmețitoarea noapte a șoaptei depărtate\nȘi șarpele virtuții curbîndu-se-ntre sîni.\n\nNicolae Labiș - DESCRIEREA CHIPURILOR|3722
Alexandru Philippide|Calea lactee|Din albe lacuri de demult pornit,\nUn zbor străvechi de lebede astrale\nPe luciul cerurilor boreale\nOdinioară s-a odihnit.\n\nFiorul zborului străbate încă\nÎnmărmurita liniște adâncă\nDin care ochiul noastru soarbe\nSurâsul alb al nopții oarbe,\nDeasupra sufletelor noastre-aprins,\nO, nimb răcoritor pe suflet nins!\n\nFior al zborului de-odinioară,\nSărut curat pe fruntea noastră cerne!\nPe frunte albe sărutări coboară,\nFior senin al penelor eterne!\n\nScară cu trepte albe, prinse-n cuie\nDe-argint, pe care visul nostru suie!\n\nPunte de puf surâzător și moale\nPentru visurile noastre goale.\n\nPânză rămasă fără de catarg,\nDesfășură-ți aripile mai larg,\nDesfă din lanțurile-i ruginite\nBătrânul și hodorogitul vânt,\nÎndeamnă-l către mări nemărginite\nCât mai departe de pământ,\nȘi du-ne sufletele ostenite\nDe căutarea unui cer mai sfânt!\n\nȘi veșnic ca o binecuvântare\nA unor albe mâini odihnitoare,\nDeasupra noastră fluturând să stee\nCalea lactee.|2703
Marin Sorescu|Am atins incredibilul...|Am atins incredibilul\nŞi m-am instalat în el,\nCât de cât.\n\nDar e numai partea de la suprafaţă,\nPojghiţa.\n\nExistă nenumărate straturi\nDe incredibil.\n(De ceea ce nu-ţi vine să crezi).\nCa foile nenumărate\nCe îmbracă un bulb.\n\nŞi centrul de foc al incredibilului\nMiezul, sâmburele\nDe necrezut al necrezutului\nEste şi el un început.\nPartea de la suprafaţă,\nPojghiţa...\n\nŞi tot aşa.|2536
Nichita Stănescu|Ut pictura poesis|Să vezi ce poți să vezi doar cu genunchiul\naproape c-aș avea păreri\nsă dorm cum doarme-n sine o tăcere doar mișcându-l\naproape că-aș crede-n învieri\nsă mergi la valea văii cum Canopus,\nsteaua cea galbenă și fixă\nmai că aș scrie vreun opus\nmai că aș zgâria vreo obeliscă\nun țip în fruntea nimănui nesângeros\npe nici un fel de frunte și de cruce\nstau singur și nevorbitor și somnoros\nși n-aș pleca dar tot m-aș duce|1596
Nichita Stănescu|Nod 13|N-am să ştiu niciodată\ncând am trăit,\nde ce am trăit am să uit\ncum uită ochiul spart, lumina.\nŢin încă în mână unciob de amforă\nal cărei vin l-am băut chiar eu\nşi al cărei lut e chiar mâna mea.\nVăd un vulture marin,\ndar poate\ncă eu sunt văzut de el, -\npoate că el vede un vultur marin.|3605
Lucian Blaga|Sufletul Satului|Copilo, pune-ţi mânile pe genunchii mei.\nEu cred că veşnicia s-a născut la sat.\nAici orice gând e mai încet,\nşi inima-ţi zvâcneşte mai rar,\nca şi cum nu ţi-ar bate în piept,\nci adânc în pământ undeva.\nAici se vindecă setea de mântuire\nşi dacă ţi-ai sângerat picioarele\nte aşezi pe un podmol de lut.\n\nUite, e seară.\nSufletul satului fâlfâie pe lângă noi,\nca un miros sfios de iarbă tăiată,\nca o cădere de fum din streşini de paie,\nca un joc de iezi pe morminte înalte.|1003
Tudor Arghezi|Crucea veche|Crucea veche de la drum\nEste cum s-a pomenit,\nCu Hristos cel răstignit,\nZugrăvit cu terci de fum.\n\nTurmele și carele,\nVremea, vîntul trec și pier,\nEa stă singură la cer,\nCa Acela Carele ...\n\nLemnul i se tot dăvingă,\nZugrăveala se mănîncă,\nTrupul se cunoaște încă,\nPovîrnit pe mîna stîngă.\n\nToamna, grija nu știu cui\nMai bătea cîte un cui,\nȘi c-un deget sau cu două\nDa cu albăstreală nouă.\n\nTudor Arghezi - VERSURI - 1980|4131
Tudor Arghezi|De-abia plecaseşi|De-abia plecaseşi. Te-am rugat să pleci.\nTe urmăream de-a lungul molatecii poteci,\nPân-ai pierit, la capăt, prin trifoi.\nNu te-ai uitat o dată înapoi!\n\nŢi-as fi făcut un semn, după plecare,\nDar ce-i un semn din umbră-n depărtare?\n\nVoiam să pleci, voiam şi să rămâi.\nAi ascultat de gândul ce-l dintâi.\nNu te oprise gândul fără glas.\nDe ce-ai plecat? De ce-ai mai fi rămas?|4134
Lucian Blaga|Alesul|Voinicelul de șapte ani\nse călește lângă cei bolovani\nla marginea satului.\nCa-n marginea lumii și-a leatului.\n\nO șoaptă trece printre oameni ades,\nși-alunecă zvonul pe limbile pomului:\nEl e cel chemat? El e cel ales?\nFrunza verde - Fiul Omului?\n\nSoarta lui scrisă-i pe aripi de vultur,\ndar văzduhul încă nu vrea\nsă i se adune, să i se-nchege subt zbor.\nEl se deprinde. Cu o rădașcă. Cu un nor.\n\nLupta de astăzi fu lungă și grea.\nSpada i s-a tocit de-o stea.|3273
Benjamin Fondane|Lui Taliarh|pentru Păpuşu (Armand Pascal)\n\nBoii urâţi şi teferi s-au limpezit în şes,\nşi au ţipat cocoşii târziu şi fără sens.\nIleana, care doarme cu porcii de tărîţe,\ns-a pus să mulgă vacii lapte stelar din ţâţe,\npământului să mulgă răcoare de cartof.\nToamna bacoviană geme-n ferestre: of! -\nPrietene, dă-mi mâna şi taci; aşa; dă-mi mâna.\nPriveşte curtea, porcii, şi, râcâind ţărâna,\ncocoşii albi. Priveşte: sufletul meu e trist.\nO, Taliarh, acuma, ca şi-n trecut, exist,\nşi beau din vinul ăsta, şi beau din cupa asta.\nVechilul tot nu ştie ce albă-i e nevasta,\nIleana tot nu ştie decât să mulgă vaci —\nşi via să-şi înnoade azurul pe araci.\nVino; să stăm de vorbă cât ne mai ţine vrerea;\nca mâne, peste inimi, va izbuti tăcerea,\nşi n-om vedea prin geamuri, tineri şi zgomotoşi,\namurgul care-aleargă după cireadă, roş.\nCa mâne, toamna iară se va mări prin grâne,\nşi vinul toamnei poate nu-1 vom mai bea. Ca mâne,\npoate s-or duce boii cu ochi de râu în ştiri,\nsă tragă cu urechea la noile-ncolţiri.\nŞi-atuncea, la braţ, umbre, nu vom mai şti de toate;\npoate-am să uit nevasta şi vinul acru; poate...\nEi, poate la ospeţe nu vei mai fi monarh. —\n\nE toamnă. Bea cotnarul din cupă, Taliarh.|262
Marin Sorescu|Am zărit lumina|Am zarit lumina pe pamant\nSi m-am nascut si eu\nSa vad ce mai faceti\nSanatosi? Voinici?\nCum o mai duceti cu fericirea?\nMultumesc, nu-mi raspundeti.\nNu am timp de raspunsuri,\nAbia daca am timp sa pun intrebari\nDar imi place aici.\nE cald, e frumos,\nSi atata lumina incat\nCreste iarba.\nIar fata aceea, iata,\nSe uita la mine cu sufletul...\nNu, draga, nu te deranja sa ma iubesti.\nO cafea neagra voi servi, totusi\nDin mana ta.\nImi place ca tu stii s-o faci\nAmara.|2540
Nichita Stănescu|Joc de unu|Lumina surâdea pe ierburi şi pe ramuri\ncu-ntregul ei alai de foşnete şi lamuri\nîn care îţi afunzi uitarea şi te pierzi.\n\nLa ce-au mai nălucit, în calea mea, mlădie,\nşi fruntea ta-n zulufi de umbră vie,\nşi ochii tăi, ca doi păianjeni verzi?...|1442
Mihai Eminescu|Unde-n sălcii argintoase|Unde-n sălcii argintoase\nViespii fac faguri de miere,\nUnde soarele-n tăcere\nArde-n bolta nouroasă.\n\n[1872]\n\nversuri inedite|3480
Radu Gyr|Vegetație|Spărgând zăgazuri tari sub constelații,\ns-au năpustit cirezi întregi de ploaie.\nPământu-ofta, pătruns în măruntaie\nde voluptatea noii germinații.\n\nApoi, ca o imensă vâlvătaie,\nca un incendiu verde beat de spații,\nirumpe vlaga crudei vegetații\nîn flăcările crengilor vâlvoaie.\n\nCum fulgeră, cum spumegă-n torente,\ncum biruie din fiece tulpină,\ncu tunete de râs fosforescente,\n\ncu hohote albastre de lumină,\nîntr-un năprasnic iureș de verdeață,\ncălcând pe moarte și trosnind de viață.|4077
Adrian Păunescu|Căţel emigrant|Pe şosea, l-am văzut, hăituit de maşini,\nA fugit spre-a uita sărăcia din sat,\nPe-un asfalt unde-ai lui sunt aşa de puţini\nŞi-i vacarm, de te poţi sătura de urlat.\n\nCei bogaţi s-au oprit să mănânce-n păduri\nŞi mâncau elegant cu tacâmul frumos,\nL-au văzut şi pe el, i-au privit ochii puri\nŞi i-au dat generos nişte pâine şi-un os.\n\nÎntr-o zi, când trecea dintr-un loc în alt loc,\nL-a lovit cineva ce grăbea către scop,\nCarnea lui de bărbat a simţit că ia foc\nŞi s-a tras din şosea plin de sânge şi şchiop.\n\nTot ce-avea a pierdut, nu mai simte nimic,\nAr muşca disperat porţiuni de şosea,\nDac-ar şti unde e satul lui trist şi mic\nAr pleca spre-un cioban ce-l minţea şi-l bătea.\n\nTrepied aberant, de căţel emigrant,\nŞi lătrat pervertit la şosele cu fum,\nAr pleca înapoi, s-ar topi în neant\nŞi-ar mai vrea doar atât, pacea-ntâiului drum.\n\nPe şosea sunt, acum, câini mai ageri şi noi,\nMai mâncând ce găsesc, fără apă un strop,\nNumai el, neaflând nici un drum înapoi,\nA ajuns trei perechi de mănuşi într-un shop.\n\nDacă, totuşi, va fi vreun lătrat pe pământ,\nPentru câini viaţa-n veci va fi aspră şi grea,\nCâine şchiop, eu te plâng că spinarea ţi-au frânt,\nDar de ce ai fugit să cerşeşti pe şosea?\n\nVolumul „Locuri comune”\nEditura Albatros - 1986|4419
Radu Gyr|În Nazaret|În Nazaret e-o primăvară dulce\nşi zburdă-n ea copilul de dulgher.\nŞi prag se-neacă-n aur şi ungher,\noriunde El surâde sau se duce.\n\nAtinge-un lemn şi stropi de juvaer\nţâşnesc din ciotul pus să se usuce.\nAleargă-n drum şi uliţa străluce,\nca, nosptea, drumul robilor pe cer.\n\nSe joacă-n praf şi colbul ca o iască\nmusteşte flori sub tălpile Lui mici.\nA râs: scaieţii-ncep să gânguească\n\nşi pietrele prind viers de rândunici.\nUn pas: şi pomii-n haină îngerească\nMerg după El cu paşi de ucenici.|1774
Octavian Goga|O clipă|Abia ne-am revăzut o clipă\nŞi iar ne-a despărţit talazul\nPândea din umbră nenorocul\nCând tu-mi încolăceai grumazul.\n\nDar revederea noastră mută\nA fost de-ajuns ca să-nfiripe\nUn înţeles de-o viaţă-ntreagă\nÎn fâlfâirea unei clipe.\n\nMi s-a părut că-n largul mării,\nÎn noaptea neagră şi afundă,\nVăd la lumina unui fulger\nO luntre care se cufundă.|3765
Marin Sorescu|Acea picătură|Atât a plouat, atât a plouat,\nDar n-a picat acea picătură,\nCa un cuvânt binecuvântat\nFrecat pe o ursuză gură.\n\nŞi bobul stă în pământ amânat,\nParcă s-ar duce în cer să se roage:\nPeste câmpii şi viroage\nPrea multă apă a curs şi-i păcat!\n\nCăci el nu rodeşte numai cu apă,\nDin rădăcini nu va ţâşni scânteia…\nPământul a-ngenuncheat în seminţele arse:\nDă, Doamne, picătura aceea!|2528
Tudor Arghezi|Doamnă Moarte|Mă ispiteşti de-o viață-ntreagă\nSă-mi cazi prin farmecele-ți dragă\nÎn mantii și dantele și belșug,\nȘi m-am trezit dormind cu tine-ntr-un coșciug.|4141
Nichita Stănescu|Grosimea pământului|De la o vreme pământul are în jos\nosul bunicului meu cel mai frumos\nşi mai jos de jos el are\numbra osoasă a strămoşului oarecare.\nUnde se sfârşeşte pământul,\nîn jos, se începe gândul.\nTotul e plin de strămoşi\ncare ne ţin pe umerii lor victorioşi.\nMă uit la mine, mă uit la tine\nşi văd pomii pe care-i vom ţine\ncrescut în pământul de deasupra şi viitor,\ncare acum e numai nor,\npeste trupurile noastre vii\nde strămoşi ai celor care vor fii.|3565
Radu Gyr|Cântec de grădinar|A fost o toamnă veche, cum e un cântec vechi,\nȘi eu cântam pe-atuncea și surâdea grădina;\nLuam licuriciu-n palmă și-i reaprindeam lumina\nȘi florilor brumate le sprijineam tulpina…\n\nȘi-a fost o toamnă veche, cum este o durere…\nȘi eu plângeam pe-atuncea, — grădina abătută.\nStins, licuriciu-n palmă părea o stea căzută,\nVoiam să-ndrept o floare, dar putrezea tăcută.\n\nȘi-a fost o toamnă veche, cum este o uitare…\nNici n-am mai plâns de-atuncea, nici n-am mai vrut să cânt.\nMort, licuriciul serii l-am risipit în vânt,\nȘi peste flori brumate am aruncat pământ…\n\nȘi-a fost în toamna aceea, o toamnă de mormânt!|1742
Adrian Păunescu|Un om pe niște scări|În lumea plină de urmări\nEu sunt un om pe nişte scări,\nÎn sus ce e, în jos nimic,\nÎn jos ce e, în sus nimic.\n\nVorbesc cu ceilalţi care-au fost\nŞi-n sus şi-n jos, şi nu-i dezic,\nEu însumi spun de locurile\nPe unde-am fost, nu e nimic.\n\nVecinul meu prăşeşte ciori,\nVecina mea prăşeşte farduri,\nEu sunt un om pe nişte scări\nŞi-un câine bulucind prin garduri.\n\nDacă de mai multe ori,\nCăci ce pot fi aceste garduri?\nDecât căzute foste scări,\nDecât căzute foste garduri.\n\nVecine, Domnule, Străine,\nNu înţeleg ce-aveţi cu mine.\nŞtiu, scările ne sunt comune,\nDar trec atât de rar pe-aici,\nPortarul însuşi poate spune\nCă am ambiţii foarte mici.\n\nDin când în când mai vin pe-acasă,\nDe ce vă supăraţi când vin?\nAgale, talpa mea apasă\nPe dalele cu pas străin.\n\nVecinul meu prăşeşte ciori,\nVecina mea prăşeşte farduri,\nAbia m-am ridicat din garduri\nŞi mârâind în joase salturi,\nEu sunt un om pe nişte scări.\n\nŞi dacă vreţi să fiu baladă,\nŞi fiindcă eu nu am o stea\nAccept, râvnesc, visez să cadă\nUn porc nervos la moartea mea.\n\nŞi-acuma, vă implor, zâmbiţi\nÎn lumea plină de urmări,\nÎn care fard şi ciori prăşiţi\nÎntunecaţi şi spălăciţi.\nLăsaţi-mă să fiu pe scări.|2470
Magda Isanos|Iarba|Și-n trup și-n spice viața grea s-adună \nși, fără să păstrăm vreo amintire, \neu și cu iarba, sora mea cea bună, \nvoioase creștem peste cimitire.\n\nDeasupra noastră cerul întretaie \ncărări de stele, fără să ne vadă, \nși pentru amîndouă-aceeași ploaie \ndin ochii lui albaștri o să cadă.\n\nȘi eu și iarba ne-nchinăm la soare ; \nde-a lungul primăverilor visăm, \nsi-i ducem zării triste la picioare \ntot aurul pe care i-1 furăm.\n\nNi-i dragă lumea pururea frumoasă, \ndar paiul vieții noastre e subțire ; \nși eu și iarba vom cădea sub coasă, \nca să ne căutăm prin cimitire.|1034
Nicolae Labiş|Fulg|Desfrunzit și prea bătrân,\nTremură de frig gorunul.\nAu căzut și-ntâii fulgi\nȘi l-am prins din zbor pe unul.\n\nMigălos lucrată-n fir,\nFloarea mică și rotundă\nS-a topit și a murit —\nO minune de-o secundă.\n\nM-am întors înduioșat\nSă scriu trista ei poveste;\nDespre-un fulg care-a venit\nTimpuriu și nu mai este.\n\n-”Pentru ce n-ai mai rămas\nÎn înaltul bolții tale,\nDe-ai venit atât de pur\nSpre noroaiele din vale?\n\nCare vânt neliniștit,\nRăsucindu-te cu ură,\nȚi-a mânat către pământ\nPrea gingașa ta făptură?\n\nȘi de vreme ce sosiși,\nPentru ce-ai dat morții vamă?\nNu puteai să fii de-argint,\nOri de sticlă, ori de scamă?„\n\nDar în vreme ce scriam\nÎntrebarea mea nebună,\nN-am văzut cum lângă geam\nNinge-ntruna și întruna.\n\nIar când ochii mi-am-nălțat,\nAm văzut cum prin ninsoare\nValea-ntreagă lumina\nMinunat scăpărătoare.|1636
Zorica Laţcu|Pane|In trup curat de Maica nenuntita,\nCrescu sfant trupul Tau din har ceresc,\nPrecum din ploaie si din raze cresc\nManoase spice-n tarina rodita.\nSi, ca un bob de grau dumnezeiesc,\nTe-ai macinat in ura cea cumplita\nSi-ai harazit fiinta Ta zdrobita,\nAcelor multi, cari vesnic flamanzesc.\nSmeriti, cu slabe maini nesatioase,\nIn ruga lor din veci Te-au asteptat,\nCersind mereu farame luminoase.\nCu sange si cu lacrimi framantat,\nIn focul drgostei Te-ai copt, Hristoase,\nSi spre viata vesnica Te-ai dat.|4367
Nichita Stănescu|Cântec|Fiecare schelă este un Icar\nce-și măsoară zboru-n sus, diurn,\ncu o casă, sau cu-n turn.\nO, și-atunci când cade,\nsaltă-n ceruri iar.\n\nUneori le pipăi cu mirată mână,\nori cu ochiu-n trecere, uimit.\nTrebuie să aibă aripi! strigă-o amintire,\naripi lungi și ascuțite, negreșit.\nLângă fiecare schelă-n parte\nmarea sufletului lasă un fiord;\nmuzica iubind-o, dintre arte\nlira contemplării o acord.|3507
Nichita Stănescu|Cuvântul|A fost odată un cuvânt atât de frumos\nîncât se prefăcea în obiecte lucioase,\ndând mâinii rupte nobil os\nşi crivăţului — oase.\n\nNu cred că el era rostit\nanume în vreo limbă\nsau vreun copil l-a fost găsit\npe când dormea pe-o stâncă.\n\nŞi nici în creierul zburând\nnu cred, al unei păsări —\nde-acolo-n jos peste pământ\nsă fi căzut în zarzări.\n\nSe pare că a fost cândva\ndoar un cuvânt pe lume...\nCare-o fi fost şi când a fost\nşi ce cuvânt anume —\nNu ştim.|1397
Emil Brumaru|Bocet de adult|Mă culc noaptea-n pături grele,\nMă scol ziua tot sub ele,\nVai de cafelele mele!\n\nCă am devenit lucid\nDe zăresc omul prin zid\nȘi-n ceasul de masă vid.\n\nȘi am început s-aud\nFluturii mari cum asud\nDe spaimă-n aerul crud.\n\nȘi-n nară-mi vine-un miros\nDe suflet întors pe dos\nÎn mujdei și cu mult sos.\n\nÎn schimb piatra-i fără must,\nRoua-i zaț, crinul prea-ngust\nȘi ce gust are alt gust.\n\nIar când trec la pipăit\nSimt o lamă de cuțit\nDe-aici pân`la infinit...|2489
Grigore Alexandrescu|Iepurele, Ogarul şi Copoiul|Calităţile noastre cele mai lăudate\nNe sînt ades în lume drept crime reproşate;\nAceasta se întîmplă de cîte ori prin ele\nOprim executarea intenţiilor rele.\nIepurele odată\nFu tras la judecată\nDe un ogar. În tufe atuncea prezida\nCopoiul, şi sentinţe fără apel el da.\nOgarul către el aşa se adresă\nŞi-n limba lui strigă:\n„O, tu ce prezidezi senatul cel cîinesc,\nTe rog să mă asculţi: eu viu să jeluiesc\nDe acest ticălos,\nCe sufletul mi-a scos.\nCăci vrînd a-l întîlni, pe deal sau pe cîmpii,\nEl fuge parc-ar fi gonit de vijelii;\nŞ-apoi n-aleargă drept,\nCu el să poţi da piept,\nCi merge tot cotiş\nŞi sare curmeziş;\nC-un cuvînt, n-are pas, nici umblet creştinesc.\nDar ce să mai vorbesc,\nCînd chiar măria-ta, d-o fi cum am aflat,\nAi fost adeseaori de dînsul înşelat?„\n„Destul — lătră atunci copoiul cafeniu —\nPe el nici îl ascult, purtările-i le ştiu,\nOrice pentru el crez, şi iată-l osîndit\nSă fie jupuit.\nCarnea va rămînea pentru judecător,\nIar labele vor fi pentru jeluitor.\n\n„(„Romînia literară„, 16 aprilie 1855)|2987
Cincinat Pavelescu|Antoniu și Cleopatra|Posada, iulie 1906\n\nPriviră împreună de sus, de pe terasă,\nEgiptul cum adoarme sub cer năbușitor,\nȘi Nilul ce prin deltă își duce călător\nSpre Sais și Bubaste, alene, unda grasă.\n\nȘi-atunci romanul simte sub zaua ce-l apasă,\nOstaș robit ce-n somnu-i adoarme zâmbitor,\nCum tremurând leșină pe sânu-nvingător\nFrumosul trup ce moale pe umeri i se lasă.\n\nȘi-ntoarce chipul palid, din părul ei cel brun,\nSpre dânsul, beat de vraja parfumului nebun,\nȘi gura i-o întinde și-al ochilor tezaur...\n\nȘi-asupra-i împăratul, plecându-se-n tăcere,\nVăzu, ca-n vis, în ochii stelați cu punte d-aur,\nO mare fără țărmuri... și-o fugă de galere.|302
Nichita Stănescu|* * * Să descălecăm|Să descălecăm, degeaba fugărim cărarea moartă \nÎnspumată e zabaua ca la drumul cel dintîi \nIarăşi ne-au furat amurgul, curcubeul viu ce poartă\ntot arginţi şi-arginţi de salbă, îngropaţi sub căpătîi \n\nSă descălecăm, degeaba fugărim caii întruna \nînspre taina îngropată sub un cap de mort frumos \nPe cararea de sub ramuri calcă iarăşi pură, luna \nŢara lui Vlad Ţepeş, prieteni: Iată, sînt arginţi pe jos!|1289
Victor Eftimiu|De când te-ai dus, m-a năpădit pustiul...|De când te-ai dus, m-a năpădit pustiul…\nN-aș fi crezut atâta gol să fie!\nE vană orișice filozofie\nCând zorile și-au stins trandafiriul.\n\nMi-ai fost unicul gând și avuție…\nDe când mi te-a înfășurat sicriul\nZadarnic mai încerc să fac pe viul,\nMi-e mult mai greu pământul decât ție!\n\nNe-a despărțit ursita nemiloasă…\nA fulgerat spăimântătoarea coasă\nTăindu-ne-mpletitele destine\n\nȘi lacrimilor ne-a secat șuvoiul,\nEu sunt, în lumea celor vii, strigoiul,\nIar cel adevărat sunt lângă tine.|2084
Nichifor Crainic|Copacul|Înnalt şi-ngândurat ca visătorul,\nStând între cer şi-ntre pământ stingher,\nCrescui şi eu din veşnicul mister\nDin care toate îşi pornesc izvorul.\n\nCând seva urcă-n trunchiul meu de fier,\nAdâncul îmi trimite-n foi fiorul\nŞi simt că-n mine năvăleşte dorul\nPământului de-a fi mai lângă cer.\n\nIar cerul peste vârful meu se-ndoaie\nŞi svonuri tainice din infinit\nO gură fac din fiecare foaie.\n\nŞi-n freamătul de foi nelămurit,\nCu şoaptele veciei se-ntretaie\nSuspinele pământului trudit.|1269
Adrian Păunescu|Ies în stradă|Eu nu mai pot, vrea cineva să creadă\ncă nu mai pot, că-mi este prea deajuns?\nAştept tăcut o vorbă de răspuns\nşi-n iarna asta voi ieşi în stradă.\n\nSunt om, nu sunt o parte de cireadă,\nvoi nu vedeţi și voi unde-am ajuns?\nCu ultimul ulei de soia uns\nîn iarna asta voi ieşi în stradă.\n\nEu sunt un laş, de remuşcări pătruns,\nsunt hahalera care vrea să vadă\ncu toate vorbele fără răspuns\nîn care de cenzură voi fi tuns.\n\nÎn iarna asta voi ieşi în stradă.\nDe ce? S-ajut la strânsul de zăpadă.\n\n17 decembrie 1987\n\nPoezii cenzurate|2291
Mihai Eminescu|Din Odisseia|Spune-ne, muză divină, de mult iscusitul bărbat, ce\nLung rătăci după ce-au dărâmat Troada cea sfântă.\nMulte cetăți de oameni văzu și datini deprinse,\nMulte-n inima lui supărări pe mare avut-au,\nChibzuind pentru sufletul lui, alor săi înturnare.\nDar pe tovarăși el nu mântui cu toat-a lui grijă.\nSinguri ei gătiră pieirea prin fărădelege,\nCăci, nebuni, ei boii-au tăiet luminosului fiu al\nLui Hyperion, încât le luă a-ntoarcerii ziuă —\nDe-aste vorbește-ne asemeni puțin a Cronidului fiică.\nToți ceilalți precât de pieire-au scăpat, pre acasă\nEi erau, mântuiți de războaie și de apele mării.\nNumai pre el, doritul de patrie și de soție\nNimfa măreață-l oprea, minunata zână Calipso-n\nPeștera cea boltită, râvnind de bărbat ca să-l aibă.\nÎn rotitoarea plinire de vremuri trecut-au un an azi,\nDe când zeii-ntoarcerea-n țară îi rânduise\nÎn Itaca și tot de nevoie el mântuit nu-i\nLa iubiții lui. Toți zeii-l plâng. Poseidaon\nSingur ține mânie într-una el lui Odisseus,\nCelui de-o samă cu zeii, nainte de-a ajunge în țară-i.|1129
Adrian Păunescu|Revanşa|Pe cine ştie ce absurde file\nTe reaşez cu scrisul meu stângaci,\nÎn numele durerilor umile\nŞi-n ultimă adresă te prefaci.\n\nErai pierdută nici nu ştiu pe unde,\nFără voinţă, fară crez moral,\nCa victimă a vrerilor afunde\nDe-a face totu-n cel din urmă hal.\n\nMă tem că vei cădea, la orice ţipăt,\nNepregătită de-a trăi firesc,\nŞi te consumă fiecare slipăt\nIar eu te şi distrug, cât te iubesc.\n\nNici nu mai ştiu să scriu această limbă,\nEşti nebunia fară nici un grai,\nObsesia pe chipul tău se plimbă\nŞi tu unei plăceri de sclav mă dai.\n\nRevanşa treji şi teferi ne păstrează,\nTe beau într-un pahar născut amar\nŞi pofta ta se recompune trează\nCând eu sub mâna ta de foc tresar.\n\nTe scriu din gând şi carnea ta miroase\nA felul cum pătrund în carnea ta,\nŞi te răzbuni când îmi pătrunzi în oase\nDe parcă să mă-mparţi în pumni ai vrea.\n\n1 octombrie 1995, Paris - Bucureşti|2410
Adrian Păunescu|Fluturele de povară|Când vin dureri încet, de nicăierea,\nȘi steagul casei bate mohorât,\nEu tuturora vă șoptesc atât:\nPe draga mea n-o sperie durerea.\n\nEa a venit aicea de departe,\nPustiuri a bătut cu pasu-i mic,\nAcum, pe ea n-o sperie nimic,\nEa a trecut de frică și de moarte.\n\nȘi, ca să știți puterea firii ei,\nCât este ea mai tare decât toate,\nUitați-vă la cer cu ochii mei\nȘi veţi vedea ceva ce nu se poate:\n\nAcum, când ies cornițele la miei,\nUn fluture purtând pamântu-n spate.\n\n(Totuși, iubirea, 1983)|4476
Marin Sorescu|Dirijabilul de mine|Se facea ca trageam de sfori,\nTrageam o data de toate sforile.\nImi facusem o parasuta de nori,\ncu care se lasau pe copaci ciorile.\n\nTe luasem, iubito, drept lest,\nDar eu ma aruncam peste bord,\nCand incepeam dulce sa te detest,\nCand ingheta intre noi un fiord.|2581
Gellu Naum|Cutia|Am văzut cutia de lemn(aproximativ 10/20) și cele 16 animale\naflate înăuntru\n\nam văzut frunzele mov și roz foarte subțiri și nesfârșit de\ntransparente\n\ndădeam târcoale lucrurilor le ascultam limbajul o șansă inventată\nca să ne salveze\n\ndoream acolo fluiere de la bun început Uitasem numele și nu\nmai cunoșteam perechea\n\ncum se numea fata aceea tăcută cu genunchi albaștri iubita\ndiscontinuă\n\nea se juca cu pietre moi ne legăna în șoapta generală|4657
Nichita Stănescu|Nod 17|Căzusem strâmb cu verbul peste orizont\ncă l-am făcut să fie-n două,\nca bucile unui copil de înger\npe mare-atunci când plouă.\n\nCe ploaie mai ploua pe mare\nși cât de mult, tu n-ai să știi, eu îmi doream\nsă ningă peste mare, îmi doream,\niar pruncul care-l țin în brațe\nsă îl dezvăț de tine, mama lui,\nca pe-o corabie de oase\nsă-l smulg din sânul țărmului,\nsă mi-l trimit spre Caraibe\ncând ninge peste Marea Neagră și întinsă.\n\nCând ninge peste Narea Neagră spre Bosfor,\ncând ninge pe albastra de Mediterană\nși nici de frig nu pot să mor,\nnu pot să mor!\nDoamne, mă chinuiesc și nu pot să mor!\nDoamne, eu nu pot să mai mor!\nMi-e viața veșnică și rană\nși nu pot să mor\nși ninge și nu pot să mor\nși-mi este foarte frig când foarte ninge\nși nu pot să mor!|3609
Nichita Stănescu|Îmbrăţişarea|Când ne-am zărit, aerul dintre noi\nşi-a aruncat dintr-o dată\nimaginea copacilor, indiferenţi şi goi,\npe care-o lasă să-l străbată.\n\nOh, ne-am zvârlit, strigându-ne pe nume,\nunul spre celălalt, şi-atât de iute,\ncă timpul se turti-ntre piepturile noastre,\nşi ora, lovită, se sparse-n minute.\n\nAş fi vrut să te păstrez în braţe\naşa cum ţin trupul copilăriei, întrecut,\ncu morţile-i nerepetate.\nŞi să te-mbrăţişez cu coastele-aş fi vrut.|3570
Victor Eftimiu|De nu mă poţi iubi ...|De nu mă poţi iubi, frumoaso, -\nCăci altul ţi-e stăpân pe veci —\nDe ce, când te-ntâlnesc în cale\nO clipă - ochii nu ţi-i pleci ?\n\nDe nu mă poţi iubi, frumoaso,\nÎntoarce-ţi ochii de la mine ;	\nTu ştii ispita ce se-ascunde\nÎn fundul apelor senine ;\n\nÎn prefăcuta-mi nepăsare,\nÎn genele mereu plecate,\nTu nu-nţelegi mărturisirea\nIubirii mele zbuciumate?\n\nDe nu mă poţi iubi, femeie,\nÎntoarce-ţi ochii - căci mă tem	\nSă nu le-ntunece lumina\nÎntâiul dragostei blestem !...|2086
Octavian Goga|Apus|Duminică. Nu-i nimeni pe alee,\nŞi-n împietrita pace vesperală,\nStrăvechiul parc îmi pare-o catedrală,\nAltarul ei, un strat de orhidee.\n\nMuiat în blânda florilor sfială,\nJos, soarele s-a mai oprit să steie,\nCele din urmă roşii curcubeie\nSe frâng pe-o albă cruce sepulcrală.\n\nApune-apoi... Lin, una câte una,\nVin umbrele peste copaci să cadă,\nPân' ce, târziu, din lac răsare luna.\n\nLumina-i rece scaldă palmierii,\nCând noi, ca doi eroi dintr-o baladă,\nSorbim imensul cântec al tăcerii...|3732
Radu Stanca|Vizita|De la un timp mă vizitează moartea\nAproape zilnic la căderea serii,\nMi-apare-n prag, ministru al tăcerii,\nŞi-mi ia din mâini, încet, cu grijă, cartea...\n\nŞi stăm aşa de fiecare dată\nPână târziu, la ore matinale,\nDoi cunoscuţi ce pun tăcuţi la cale,\nÎn taină, o afacere-nsemnată.|1871
Veronica Micle|Si pulbere, tarana ...|Si pulbere, tarana de tine s-a alege,\nCaci asta e a lumii nestramutata lege,\nNimicul te aduce, nimicul te reia,\nNimic din tine-n urma nu va mai ramanea.\n\nCe stai pierdut pe ganduri, tu, om cu minte mare\nSi de un ceas mai bine moi pana-n calamare,\nSub fruntea incretita si ochi cugetator\nCu ce-ti muncesti tu creerii, sarmane muritor?\n\nAlcatuirea vietii, a sufletului fire,\nPatetic preocupa mareata ta gandire,\nDar numai s-afli calea acestor cercetari\nIti trebuiesc raspunsuri la sute de-ntrebari.\n\n\nPe masa ta nainte-ti stau pagine intinse\nCe fiecare-anume de mana ta fu scrise,\nIdei fara de numar ce-n minte le-ai cernut\nSi care pe hartie apoi le-ai asternut.\n\nTi-ai petrecut viata in munca nesfarsita\nSi-a ta speranta zilnic in suflet fu hranita\nCa ascutindu-ti mintea in veciniul mister\nEa va patrunde-odata, ea va patrunde-n cer.\n\nCe-ai tresarit? misterul aflatu-l-ai tu oare?\n-Ba s-a varsat cerneala cuprinsa-n calamare\nSi pe-ale tale pagini o noapte s-a intins,\nNimic nu-ti mai ramane din cate-ai fost tu scris.\n\nCaci pulbere, tarana de tine s-a alege,\nAceasta e a lumii nestramutata lege,\nNimicu-n ea te duce, nimicul te reia\nDin vecinica ei taina nimic nu vei afla.|2065
Adrian Păunescu|Nerușinată fericire|N-aș mai avea ce spune și ce vrea,\nCă orice poftă aș nutri, se poate,\nTu să mă ierți de toate, țara mea,\nPână mă iartă Dumnezeu de toate.\n\nCă zilnic simt că ție ți-e mai greu,\nDecât ne e, pe rând, la fiecare,\nLa-ngenuncherea fiecărui leu\nȚi-e dat să-l plângi, ca pentr-un om ce moare.\n\nRușinea fericirii unui ins\nE o pedeapsă prea elementară,\nCând grijile și spinii au cuprins\nÎntreaga lui nefericită țară.\n\nȘi ce-mi pot eu ura de ziua mea,\nCe fel de-nsemne-aș duce pe drapele,\nDe n-aș avea și nu aș proteja\nTristețea de neant a țării mele?\n\nMiroase-a toamnă-n fiecare an,\nÎn care calendarul mă preschimbă,\nEu, în oglinzi, mă văd ca pe-un dușman,\nTot ce vorbesc aud în altă limbă.\n\nCe-aș mai putea spera și aștepta,\nDecât să fiu cu mine însumi una,\nSă pot să potrivesc tristețea mea,\nCu-a țării mele, pentru totdeauna?|4532
Marin Sorescu|Concurs|Într-o încăpere ca toate celelalte,\nAmenajată cu plafon zdravăn,\nNe întrecem la sărituri în înăltime.\n\nŞtim precis\nCă nu poate sări nimeni\nMai sus decât tavanul,\nSă fie şi Dumnezeu,\nAsta din cauza gravitaţiei\nCare ne trage mereu în jos,\nÎncă din cele mai vechi timpuri.\n\nDar continuăm\nCu o îndârjire diavolească,\nPentru că nu putem sta altfel,\nCând avem în noi genial înălţimii,\nCa peştii zburători\nDorul aripilor adevărate.\nZi şi noapte continuăm\nÎn plafonul nostru scund.\n\nCel mai sprinten,\nCare are muşchii cei mai oţeliţi, mai dresaţi\nŞi stăpâneşte cel mai bine\nLegile avântului\nIa şi cele mai multe pocnituri în cap.|2571
Radu Gyr|Rămâi|Rămâi în smoală și pucioasă,\narzi în păcate și blestemuri,\nde vrei în verzi și negre zemuri\nsă-ți fiarbă carnea ticăloasă.\n\nNu mă-nspăimânți, nu mă cutremuri,\ndin clocotirea ta vâscoasă.\nEu am mai rupt din chiparoasă,\ndin câte m-au durut pe vremuri.\n\nȘi nu mi-am pus pe scut nici sila,\nnici fierea ce-ți scârbi fiertura.\nUit jos cucuta, strâng zambila,\n\ndau piatra vrajbelor de-a dura\nși-nsămânțând cu cer argila\nurăsc pe lume numai ura.|3991
Eusebiu Camilar|Sonetul pelerinului|De unde vii cu sufletu-ntristat\nŞi unde mergi pe-aceste căi deşarte?\nCe glas te strigă, în pustiu, departe,\nDrumeț de fericire însetat?\n\nOpreşte-te copil bătut de soarte,\nLângă izvorul binecuvântat...\nCăci bunul Crist, sublimul împărat,\nTe va trezi din tină şi din moarte...\n\nÎnalță-te cu fruntea sus, spre soare,\nO, pelerin călăuzit de astre...\nAle iubirii boabe roditoare\n\nLe seamănă pe gliile sihastre\nŞi-n sufletul pustiu o să-ți coboare\nÎmpărăția slăvilor albastre!...\n\n(„Zorile Romanațului”, IV , nr. 3,4 şi 5, mart., apr. şi\nmai 1932)|603
Marin Sorescu|Aşteptare|Cică lucrurile mai trec odată\nPe unde-au mai fost\nCa nişte sentimente comete.\nTrebuie numai să ştii să le-aştepţi,\nTrebuie numai să rupi,\nStând pe loc\nInfinite perechi de ghete.\n\nAsta înseamnă că salcâmul\nTăiat astă-toamnă\nSe va mai înălţa pentru o clipă\nPe vechea lui rădăcină.\nCă tu mă vei mai iubi cu adevărat\nPeste câteva miliarde de ani lumină.\n\nO, poate nu mai e mult până-atunci,\nCine ştie!\nIată, eu am şi-nceput să te-aştept\nMăsurând timpul cu barba,\nVeşnicie cu veşnicie.|2546
Adrian Maniu|Noptare|"Fiecare floare,\nclopot care moare,\nde-nviere cîntă.\nSeara se avîntă.\n\nNorii se destramă\ndin apus de-aramă.\nSoarele revarsă\nrană roșie stoarsă,\nțâșnind pe munți goi,\nsîngele în ploi.\n\nNorii umflă poale.\nStelele, domoale,\nlacrima înțeapă,\nnălțînd cer în apă.\n\nCîmpuri de urzici,\nzare vineție,\ndrumul o fâșie.\nMunții se fac mici.\n\nSatul, ghemuit,\nclipește sfârșit.\nLiniștea-l apasă.\nFiecare casă\nfumează din pipă.\n\n"" Cra!..."" tăcerea țipă.\nDracii razna zboară\ndin luna de ceară."|41
Adrian Păunescu|Dans de fecioare|Fecioare despletite trec prin zi\nMişcând şi ameţind realitatea,\nLunatic, aeriene, vii;\nGenunchii lor au luminat cetatea.\n\nVâslite le sunt mâinile în gest,\nLi-i părul o zburare de cocoare,\nŞi sclav e ceru-n dulcele arest\nAl clipei senzuale, cu fecioare.\n\nAdâncul mării par a-l înota\nŞi poate că au şi uitat să calce.\nO stea de mare, chipul lor, o stea,\nŞi corpurile lor ca nişte alge.\n\nŞi coapsele se simt arzând încet\nŞi desperat, în rug de carne sfântă,\nFecioarele despletite fug şi cântă\nŞi în puterea cântecului cred.\n\nTeroare senzuală, patimi spui,\nÎn coşul pieptului - fragilă boare.\nŞi gravitaţia pământului\nE-n trupurile albe de fecioare.|2230
Duiliu Zamfirescu|E mort poetul|E mort poetul. Cea din urmă dramă\nCa cea dintâi, va fi necunoscută:\nDe-o ideală minte începută\nAcum o-ncheie glasul de aramă.\n\nAlături stă, încremenită, mută,\nSărmana lui, nemângâiata mamă;\nEa lung ridică colţul de maramă\nŞi tremurând pe mână îl sărută.\n\nÎntr-un pahar se scutură o floare,\nO floare prinsă la o cununie\nCe ca şi dânsul s-a plecat şi moare.\n\nIar prin perdele, raza aurie\nAduce caldul zâmbet de la soare:\nO mângâiere scumpă, dar târzie.|498
Tudor Arghezi|Litanii|Mă chemi din depărtare și te-ascult,\nN-am să te fac , pierduto, să mă aștepți prea mult,.\n\n12 iulie 1967|4172
Iulia Haşdeu|Stelele|sunt stele pe bolta înaltă\nce semănă cu diamante\ncare în noaptea învoalată\nse oglindesc fascinate\n\nstele ca acestea şi pe pămînt\nnoapte şi zi mereu strălucesc\nîncărcate de mister ziua sunt\niar noaptea — de iubiri povestesc.\n\nşi stelele fermecătoare\nluminează în seninul pur\ncu îndrăzneală în culoare\nca şi-n imensul cer de-azur...|925
Nichita Stănescu|Gând 13|De poeţi numai de bine, ca să zicem aşa.|3554
Tudor Arghezi|Voci|Tot sufletu-i un clopot mișcat în vânt pe toarte.\nL-auzi printre utrenii sunând în ceasul vieții,\nI-asculți bătaia moale, a unuia, departe\nȘi depărtat în brumă și noaptea cu drumeții.\n\nÎl știi șoptind în zarea durerilor trecute\nȘi, drept ecou, răspunde o șoaptă de regret,\nȘi suferința veche pe cea de-acuma se-ascute\nȘi simți cum vine zilnic ecoul mai încet.\n\nȚi-ai rechemat grădina din timpuri, deșteptată :\nDuminici în câmpie, zorele pe zăbrele,\nCămeșile sumese și umbra lor curată,\nȘi-un zmalț în geamul casei, din liniștea din stele.\n\nSunați în amintire, voi suflete, pe rând,\nCâte-ați trecut prin mine și câte-ați mai rămas,\nCâte v-ați stins de-a pururi și cărora un gând\nSau licăr de lumină vă ține loc de glas.\n\nCând sufletele toate de tot vor fi tăcut\nVa mai rămâne, poate, un clopot viu la poartă.\nCine-o veni atuncea din vechiul tău trecut\nSă sune-n întuneric și-n timp cu mâna moartă?|1987
Tudor Arghezi|Creion 3|Luna umblă printre case\nÎmbrăcată-n ceață fină.\nOrnicele bat de șase.\nFiecare-i lună plină.\n\nNoi ne ducem printre luni,\nFilosofi și domnișoare,\nCulegînd prin foi de pruni\nStele albe, mărțișoare.\n\nÎmbatîndu-se cu ochii\nÎși întoarce capul, una,\nSprintenă prin faldul rochii.\nȘi atunci bătu și luna.|4128
Marin Sorescu|Sah|Eu mut o zi alba,\nEl muta o zi neagra.\nEu inaintez un vis,\nEl mi-l ia la razboi.\nEl imi ataca plamanii,\nEu ma gandesc un an la spital,\nFac o combinatie stralucita\nSi-i castig o zi neagra.\nEl muta o nenorocire\nSi ma ameninta cu cancerul\n(Care merge deocamdata in forma de cruce)\nDar eu ii pun in fata o carte\nSi-l silesc sa se retraga.\nIi mai castig cateva piese,\nDar,uite,jumatate din viata mea\nE scoasa pe margine.\n- O sa-ti dau sah si-ti pierzi optimismul,\nImi spune el.\n- Nu-i nimic, glumesc eu,\nFac rocada sentimentelor.\nIn spatele meu sotia, copiii,\nSoarele, luna si ceilalti chibiti\nTremura pentru orice miscare a mea.\n\nEu imi aprind o tigara\nSi continui partida.|2636
Alexei Mateevici|Căutarea lui Dumnezeu|(A treia carte a Împăraţilor, 19, 11-13)\n\nEu am văzut îmtunecime\nÎn cer — şi surd gemea pământul.\nFurtuni, a ceţilor desime,\nUrlând, ducea cu sine vântul\nPăduri voinici, ca-n secerare,\nŞi munţi în ape au căzut...\nSpre cer strigat-am cu glas tare,\nDar în furtuni şi tulburare,\nPe Dumnezeu nu L-am văzut...\nŞi iată: — Văi nemărginite\nŞi dealuri-nalte, depărtate,\nCu stânci de munte-acoperite\nŞi zori, ca-n fum înfăşurate,\nDeodată ochiul mi-a zărit;\nŞi tresărind cu frică mare\nSpre cer am îndreptat chemare,\nDar urma sfintelor picioare\nEu nici aicea n-am găsit.\nŞi iarăşi văd minune nouă:\nRoş-sângeratic cerul arde\nDintr-însul ploi de fulger plouă,\nDucându-se-n vârtej departe.\nŞi toate ard, de foc aprinse,\nŞi sufletu-mi înspăimântează,\nDar focuri şi săgeţi nestinse,\nPe Domnul nu-L înfăţoşează.\nDar iată — linişte cerească;\nSunt plin de sfinte presimţiri --\nLa răsărit încep să crească\nLumini de aur, străluciri.\nDorinţa tainică mă face\nAcolo sufletul să-mi zboare:\nÎn raze vii, strălucitoare,\nÎn sfântă linişte şi pace,\nEu, împăcat, voios Îl simt\nPe Cel din vecinicie sfânt.\n\nMai 1912|220
Dimitrie Bolintineanu|Ţuţora|"Către domnul Petru tânăra sa fată\nÎntr-o zi purcede tristă, dolorată.\nÎşi ridică vălul cu aur ţesut.\nCa o auroră chipu-i a părut.\nOchii-umbriţi de gene râur lacrimi line,\nRâură tezauri de graţii divine.\nVorba-i ca murmura aurei uşori\nPrintre rozioare, delicate flori.\nPărul ei ce noaptea faţa-i împrumută\nÎn ridente bucle sânul ei sărută.\n\n— „O, măreţe doamne, fii ascultător.\nAu venit cazacii, prad, robesc, omor.\nFii cu bunăvoie pentru-această ţară!\nScoală-te şi sparge ceata lor barbară!""\n— „Fiică, nu deschide sânu-ţi frăgior\nGrijilor ce farâm omul pieritor.\nInima fecioarei sub dureri s-abate\nCa sfioasa floare prin furtuni turbate.\nCel ce-ţi dete viaţa ţie ţi-a lăsat\nLumea cu dulci raze, unde necurmat\nGrijile-ncunună cugetele line\nCu florile d-aur viselor senine.\nTe îmbată dulce de cereşti visări\nŞi ne lasă nou negrele vegheri!""\n— „Dar când omul uită drepturile-i sfinte,\nNu-i iertat femeii să-i aducă-aminte?""\n\nZice: ochii pleacă dulci şi lăcrimaţi,\nDomnul îi sărută perii săi curaţi\nŞi cu dalbe lacrimi: — „O, preadulce fiie!\nÎi vorbeşte domnul; Voia ta să fie!""\n\nDe trei ori din ceruri rumenele zori\nAu deschis spre lacrimi ochii muritori.\nDar a treia dată lupta se precumă.\nInamicul fuge şi moldavii-i urmă.\nTaie şi fărâmă pe cazaci cu dor,\nPrinde în robie pe hatmanul lor."|482
Marin Sorescu|Rădăcina grâului|Maica zicea:\n„Lasă, fată, faceţi-vă, fată, copii\nSă aibă şi ei unde se duce, cu cine să vorbească,\nSă se joace.\nCă eu am fost singură şi nu-mi deschidea nimeni uşa,\nSă-i spun şi eu o durere.\nŞase fraţi am avut şi mi-au murit toţi,\nDe câte-o boală, aşa.\nSe numeau: Enache, Nicolae, Constandin, Constandina, Ioana, Dina...\nSă le faceţi colac, că le stăpâniţi moşia colea.\n(Acum să facă ăştia de le-au luat pământul.\nCercelaru şi cu Ciupag şi cu Balamuc, ăi de mi-au măsurat moşia.)\n\nMaica a avut moşie multă.\n-	Ei, zice mama, care seamănă acum\nC-o poză de-a maicăi, de e pe perete,\n\nLe-am făcut colac.\nAcum nu mai pot să-mi frământ nici mie,\nCă nu mai am nici pentru mine putere.\nŞi baba de la vale (bunica dinspre tată) îi spunea mamei:\n-	Fată, când aţi pune de colaci, Să vă gândiţi şi la cumnaţii mei,\nO fată Stanca şi-un băiat Nicolae. Erau nişte copii graşi şi frumoşi Şi-au murit pe la 10-12 ani. Erau fraţi vitregi cu Ion Bălan.\n\nŞi mama pe toţi i-a ţinut minte\nŞi la toţi le-a făcut colac, cât a putut.\nMorţii noştri mănâncă şi ei, odată cu ăi vii,\nŞi dacă nu le dai colaci de pomană, e ca şi când ai\nLăsa nişte copii fără pâine.\nSe uită şi ei cum mănâncă ceilalţi\nŞi aşteaptă acolo în grâu, la rădăcina grâului.\nSă-ţi aduci aminte şi de ei,\nCă ei au ţinut mai 'nainte pământul şi rostul vieţii.|4691
Anton Pann|Învățătura dată rău se sparge în capul tău|Nastratin era un hogea (dascăl sau învăţător)\nCare a rămas de basmu până astăzi tutulor,\nPentru că era din fire cam p-o ureche, năzdrăvan,\nNu-l găseşti însă în faptă să fi fost vreun viclean;\nEl şezând odată-n şcoală, ce îi dete-n simplul gând:\n- Ascultaţi, copii — le zise (cu-ntâmplare strănutând) -\nSă ştiţi d-astăzi înainte că eu când voi strănuta,\nToţi bătând îndată-n palme să-mi ziceţi hair-ola1!\n\nCu-ntâmplare dar odată găleata în puţ căzând\nŞi cu ce să scoată apă pentru şcoală neavând,\nHogea porunci îndată ca din toţi ai săi şcolari\nSă se lase-n puţ s-o scoată vreunul din cei mai mari;\nMerg şcolarii toţi în grabă, pe lângă puţ se adun,\nDar privind ş-adânc văzându-l, n-a vrut să intre nici un.\n\nDeci văzând că coraj n-are nici unul din câţi era,\nHotărî-n cele din urmă el într-însul a intra;\nŞ-aşa dezbrăcat de toate, cu capul gol şi desculţ,\nLegat cu un ştreang de mijloc, şcolarii-l lăsară-n puţ;\nDupă ce găsi găleata şi după ce o legă,\nCătre şcolari dete gură şi să-l tragă le strigă;\nEi pornind cu toţi dodată să-l tragă în sus de jos\n\nŞi tocma cam pe la gura puţului când fu el scos,\nRazele luminii-ndată îl gâdilară în nas\nŞi începu să strănute una-ntr-altă-n acel ceas;\nEi cum aud că strănută aminte-n grab ş-au adus\nDe porunca lui cea dată (după cum am spus mai sus)\nŞi cu toţii deodată funia din mâini lăsând,\nÎncepur-a bate-n palme şi „hair-ola!” strigând.\nBietul Hogea cade-n dată ca un dovleac jos trântit\nPână-n fund îşi sparse capul, de pereţi fiind lovit.\nDupă ce ieşi în urmă d-acei nerozi copii tras,\nJupuit ca vai de dânsul, la picioare, mâini şi nas,\nZise: - Nu e vina voastră, ci a mea, că n-am judecat,\nŞ-astfel de cinste neroadă ca să-mi daţi v-am învăţat,\nCare-n cele după urmă din pricina-i ajunsei\nCu picioare, mâini belite şi cu cap spart m-alesei.|2751
Radu Gyr|Rochia de bal|Console, Flori de doliu între folii.\nTresar, ca un suspin, bătrâne șaluri\nși-n scrin miros dantele vechi și voaluri,\nuitate, ca un cântec, pe fotolii.\n\nE-o dulce sfâșiere de finaluri\nși-o moale-ngenunchere de orgolii.\nStrăpunsă de săruturi lungi de molii\nvisează lustre, rochia, și baluri.\n\nAlături, destrămate evantalii\npe gânduri cad, cu trena împreună,\nși-n scuturarea ultimelor dalii\n\nse-adună toate-o clipă, ca s-apună,\nca un castel cu aur pe vitralii\ndin fundul unui lac bătut de lună.|3998
Radu Gyr|Îmbătrânesc|Îmbătrânesc, precum bătrânii viezuri,\nprin gropniți, sau ca luna-n eleșteie.\nÎmbătrânesc și lacrimi și condeie\nși tâmplele sub cântece și crezuri\n\nși tainele care-au rămas sub cheie\nși câte-a fost să le pătrund în miezuri,\nsau câte mi-au sfințit cu dulci botezuri\naceste biete clipe și crâmpeie...\n\nÎmbătrânesc. Cobor de pe comete,\ncobor încet, precum urcam de lesne.\nÎmbătrânesc. Și parcă fript de sete,\n\naș țâșni de-un stânjen peste bezne.\nDe n-am pe umeri aripi de erete,\nmai plânge-un pui de vrabie în glezne.|3908
Zorica Laţcu|Potop|Se zbate navalnic potopul de dor,\nSporind inspumatele-i ape;\nSi valul tresalta, sub taina de nor,\nAproape de ceruri, aproape...\nSe pierde lumina in val de potop,\nStihiile-n spume se-neaca...\nTot creste adancul, cu strop dupa strop,\nCi dorul in veci nu mai seaca.\nEu nu pot, Stapane, sa trec peste el,\nSa ies din sarmana mea arca.\ntrimis-am in zare sfios porumbel\nSi iata astept sa se-ntoarca.\nDoar apele tulburi s-or trage prin vai\nSi lumea-nnoise-va toata,\nAtuncea trimite-vei ingerii Tai,\nDin arca de lut sa ma scoata.|4369
Adrian Păunescu|Copaci în arhivă|Acești copaci, ce par a dezerta,\nMai bine i-am închide în arhivă,\nCu frunze care cad spunând ceva\nPe flori de ieri ce nu se mai cultivă.\n\nEu nostalgia o voi transforma\nÏntr-un pretext de ultimă derivă,\nMărește toamna mult absența ta\nȘi ploaia-mi spune că-i definitivă.\n\nO, toamna a venit și chiar așa,\nÏntr-adevăr, ne suntem împotrivă,\nCopacii goi de la etcetera\nParodiază toamna guralivă.\n\nA te ierta și chiar a te uita\nE cea din urmă inițiativă.\n\n20 septembrie 2004\n\n(Copaci fără pădure, 2006)|4429
Octavian Goga|Scrisoare|Vezi, cum trece vremea,\nŞi tu, tot departe,\nM-am gândit acuma\nSă-ţi trimit o carte.\n\nA-nflorit muşcata\nDin grădina noastră\nŞi-i atât de roşu\nMacul din fereastră...\n\nStraturile-n luncă\nToate-s semănate -\nŞi-ţi spune nănaşa\nMultă sănătate.\n\nŞi mai este-o veste.\n- Ştii tu, nene, oare?\nPeste-o săptămână\nMărităm pe Floare.\n\nTata-i dus la târguri\nMama stă şi coasă\nŞi tot plânge, biata,\nCă nu eşti acasă.\n\nEu, pe gânduri dusă,\nTrec seara-n ogradă,\nPlâng acolo-n taină,\nPlâng să nu mă vadă...\n\nBată-le pustia\nCele ţări străine...\nNe gătim de nuntă\nŞi gândim la tine...|3781
Zorica Laţcu|Spovedanie|Doamne, dintr-a inimii prisaca,\nDorurile-n roi spre Tine pleaca.\nLunga-i calea foarte, pan' la Tine...\nCum s-o afle bietele-mi albine?\nFac popas in ierburi inflorite,\nSpornic sug dulceata din ispite\nSi sa bea din floare daca-ncearca\nAripa de pulbere si-o-ncarca.\nDin maces, din crini, din matraguna,\nMirosul florilor in stupi l-aduna.\nMustul dulce-luminos le-mbata.\nAu uitat spre Tine drumul, Tata.\nCa margaritarele-n siraguri,\nLin s-aseaza faguri langa faguri.\nDoamne, intr-a inimii prisaca,\nDorurile ceara or sa-ti faca\nSi din ceara Ti-oi aprinde Tie,\nMaine, la vecernie, faclie.|4374
Magda Isanos|Viata, nu ma parasi|Viață, nu mă părăsi în răsăritul acesta,\nprivește fruntea mea de pe-acum aurie.\nȘi aerul din cauza viitoarelor fructe\ne rumen și plin.\n\nViață, -ncălzește puțin începutul acesta,\nascultă numele meu de pe-acuma sonor.\nO pasăre zbura-n cea dintăi zi repetându-l,\nși pomii ceilalți atunci mă luară de mână:\n— Hai să-nflorim...\n\nTu nu mi-ai spus despre toamna frunzelor roșii,\ntu nu mi-ai spus despre moartea copiilor,\nnici pentru ce trandafirul sălbatec\nrâdea-n cimitir...|1073
Costache Ioanid|În noaptea de-nviere|"în noaptea de-nviere,\nprin vai, prin sat,\ncand clopotele bat,\nuniti in priveghere\ncu cei care n-au mangaiere,\ncantati ""CRISTOS A INVIAT!""\n\nin noaptea de-nviere,\ncand iar deodat'\nlumina s-a dat,\nde-ati sti ce flori stinghere\nsi cata lumina se cere!\ncantati: ""CRISTOS A INVIAT!""\n\nin noaptea de-nviere,\nprin vai, prin sat,\nprin vant leganat,\npurtand o scanteiere,\nca semn ca lumina nu piere,\ncantati:""CRISTOS A INVIAT!""\n\niar dupa-nviere\ncu dor curat,\nde crin nepatat,\no raza in unghere\nsa fiti ca un semn de putere,\nca-n voi, CRISTOS A INVIAT!\n\nAMIN"|2796
Tristan Tzara|Îmblânzitorul de lei îşi aminteşte|priveşte-mă şi fi culoare\npe urmă\nrâsul tău înghite soare pentru iepuri\npentru cameleoni\nstoarce-mi corpul între două linii\nlate lasă foametea să fie lumină\nla culcare vezi suntem albastru greu\nantilopă pe ureche glaciară\nîn roci graniţe fără\ncusur - ascultă piatra\nbătrân pescar rece înalt pe\nhârtie ştiri înştiinţează-le pe fete\nîn sârmă şi zahăr întoarce-te\nlent cănile sunt mari\nprecum albe umbrele de soare ascultă\nrulează-te rulează-te roză\n\nîn colonii\namintire miros de farmacie cu-\nrată bătrână menajeră\nvioi armăsar şi cereale\ncorn apel\nfluier\nbagaj menajerii obscure\nvreţi să muşcaţi ferăstrăul\norizontal a vedea|1942
Adrian Păunescu|Trenul spre neant|Eu vin cu toată viaţa mea şi gulerul deschis\nŞi pe peron aştept un tren ce merge spre abis,\nDe-aici încolo nu mai sunt nici gări şi nici acari\nDoar stelele sunt tot mai mari şi pomii tot mai rari.\n\nVoi lua un tren către neant, mi-am cumpărat bilet,\nMai tare muzica o dau şi inima încet,\nSe-aude-un zumzăit mărunt, terasamentu-i mort,\nPrin megafon feroviar se ţipă un raport.\n\nDar eu îi las pe pasageri să zică tot ce vor,\nEu, dacă ei se urcă-n tren, sunt gata să cobor,\nSunt pasagerul spre neant, şi mi-e destul atât,\nCu cei din urmă bani ai mei nu vreau să mor urât.\n\nCălătoria tot o fac, oricât ar fi de greu,\nLa cap de linie aştept să vină trenul meu,\nDar mi se pare că aud un glas cum n-a mai fost\nCertându-mă pentru ceva, luându-mă la rost.\n\nE umbra mea sub felinar, sinistrul ei desen\nCe va cădea la rândul ei în umbra unui tren,\nNu mai e nimeni pe aici, toţi au murit cândva,\nEu sunt de-o viaţă în neant şi nu am cum pleca.\n\nCând greieri duc din loc în loc luminile din cer\nM-aşez la geam în trenul meu şi simt că-ncep să pier,\nNu-i nici un tren către neant, ci fapt interesant,\nVoi lua neant către neant, neant către neant.|2460
Nichita Stănescu|Despre moartea lui Ptolemeu|De câte ori mă gândesc la faptul că\nPtolemeu a murit\nmă cuprinde aceeași desperare\nca și cum ar fi murit\nieri,\nazi,\nsau chiar acum, în clipa aceasta\nsub ochii mei.\n\nNu pot să cred că a murit,\nmirosul lui de om viu\nstăruie în aerul meu.\nGesturile lui îmi flutură încă\naerul\nși glasul i-l aud în timpane\nca și cum adevărul ar putea\nsă aibă trup omenesc;\nși felul lui de-a spune lucrurile\nde la obraz\nîncă mă mai face să roșesc de rușine,\nde vina\ncă am lăsat cu bună știință\nminunatul, neverosimilul, nesfârșitul pământ\nsă devină sferă.\n\nNiciodată n-am să-nvăț că el a murit.|3531
Panait Cerna|Cel mai frumos…|Pe ploaie, pe senin, sau pe ninsoare,\nÎn zdrenţe, blonda Lara\nDin curţi în curţi păşeşte gânditoare.\nPurtând sub braţ ghitara.\n\nNu-i nimeni să se-ndure sau să-asculte\nDe cerşetoare-afară —\nPe cine să-l atragă-atât de multe\nJelanii pe ghitară!...\n\nDar un drumeţ ce auzise numa\nCântări de veselie,\nŞi care umblă sfâşiat acuma\nDe-o suferinţă vie,\n\nÎşi odihneşte în pavaj toiagul\nŞi-o clipă-l umple plânsul:\nO, glas al foamei, te-a-nţeles pribeagul\nDe când te zbaţi şi-ntr-însul!...\n\nCăci astfel e sortit — o ironie.\nA zilelor de mâine! —\nCel mai frumos din cântece să fie\nUn strigăt pentru pâine.|3789
Ion Barbu|Apropiat|Cimpoiul trist în luncă și fluierul în drum\nDurerea fiecăruia frământă: încet mai tare…\nDar: piatra-n rugăciune, copacii-n despuiare\nDar unda logodită sub cer vor spune-o-cum?\n\nAr trebui un cântec încăpător precum\nFoșnirea mătăsoasă a mărilor cu sare,\nOri lauda grădinii de îngeri când răsare\nDin coasta bărbătească a Evei, trunchi de fum.|801
Adrian Păunescu|Spune-mi ceva|"Dacă-am să te chem\nDă-mi măcar un semn\nFie şi-un blestem\nDin partea ta.\nTotuşi nu ştiu cum\nPentru-atâta drum\nCe-a-nceput acum\nSpune-mi ceva.\n\nÎn noaptea despărţirii dintre noi\nCopacii cad pe drum din doi în doi,\nÎn ochi mă bate viscolul câinesc\nŞi am venit să-ţi spun că te iubesc.\n\nProbabil drumul meu va duce-n iad\nMă-mpiedic de o lacrimă şi cad\nŞi iar adorm şi iar mi-e dat un vis\nCă biata cifră doi s-a sinucis.\n\nŞi de atâta viscol vestitor\nNu ochii mei, ci ochii tăi mă dor,\nCă tineri am intrat şi cu ce rost\nŞi ce bătrâni ieşim din tot ce-a fost.\n\nNici aripile zboruri nu mai pot,\nE numai despărţire peste tot\nŞi se aude că va fi mai greu\nDecât vom fi departe tu şi eu.\n\nDar nu pentru a-ţi spune că e rău\nAm dat cu bulgări mari în geamul tău,\nCi ca să ştii, în viscolul câinesc,\nCă plec şi mor şi plâng şi te iubesc.\n\nŞi vreau să-ţi dau cu acte înapoi\nDezastrul împărţirilor la doi,\nCa să-nţelegi şi tu ce-i cuplul frânt\nŞi cum e să fii singur pe pământ.\n\nAdrian Păunescu\n(""Meserie mizerabilă, sufletul"", 2000)\nAdăugat de: viorel tgv."|4596
Lucian Blaga|Martie|Din caier încălcit de nouri\ntoarce vântul\nfire lungi de ploaie.\nFlusturatici fulgi de nea\ns-ar aşeza-n noroi,\ndar cum li-e silă -\nse ridică iar\nşi zboară sa-şi găsească\ncuib de ramuri.\nVânt şi-i frig -\niar mugurii\nprea lacomi de lumină\nişi zgulesc acum\nurechile în guler.|3354
Lucian Blaga|Versuri scrise pe frunze uscate de vie|II - Psalmistul \n\nCând treci fără sandale pe sub tei,\nporumbii adormiţi pe streşini ciuruite\nse trezesc, crezând\ncă paşii tăi, mărunţi, sunt seminţe azvârlite\nde-o mână bună pentru ei.|1008
Veronica Micle|D-nei Aristita Manolescu|In cadrul vietii tale, plina\nDe-atata arta si lumina\nCa prototipul genial,\nCreat de-acele minti marete\nPline de foc si frumusete,\nDe cel mai gingas ideal,\n\nTe-aud, te vad si nu pot spune\nEsti interpretul sau anume\nFiinta care a trait\nIn mintea geniului care\nVisat-a far-de asemanare\nUn tip ce-n lume n-a gasit?|2027
Adrian Păunescu|Modificări în ploaie|Și plouă ca o mie de lentile\npe toate-aceste așezări umile\nce strălucesc, de ploaie încărcate,\ncu totul altfel ca-n realitate.\n\nCe fel de carnaval ofera plânsul,\nce bal mascat cu dioptrii într-însul,\nși nici un fel de amănunt nu scapă\nde arta picăturilor de apă.\n\nO cruce-n pirostrie se îndoaie\nde-atât răsfăț al spicelor de ploaie,\ngaroafa pare-un mic proiect de bâtă,\niar tu, frumoasa mea, devii urâtă.\n\nPrin ploaia ca o mie de lentile\ncresc toate-aceste așezări umile,\nbiserica în ceruri parcă scapă\npe un tălpici de rază și de apă.|4524
Radu Gyr|Muzeu|Liturghiere, pravile, hrisoave,\nzăgani cât luna, zimbri cât colnicul,\nulcioare dulci, pe care străbunicul\na scris mirarea ciutelor suave.\n\nBalade, legănându-se ca spicul,\nletopiseți cu tunete-n voroave,\npăduri călări pe bistrițe moldave,\nmarame unde cântă borangicul.\n\nCojocul dac zbârlit ca o zănoagă,\ndin păsări și din pajiști lăicerul,\naici un fluier, dincolo o ghioagă,\n\nPrieru-n ii și-n ploscă Vinicerul,\nși-un curcubeu ce umple țara-ntreagă,\ncât horele, cât dragostea, cât cerul.|3951
Octavian Goga|Părăsiți|Stinsă-i para lumânării\nDe pe lespedea de piatră\nȘi bătrânii, bieți, alături,\nTot mai stau uitați la vatră.\n\nLuna trece șura popii,\nLuminând în drum pridvorul -\nPipa moșului nu arde,\nBaba și-a uitat fuiorul.\n\nDoar târziu, când prind mai aprig\nÎn vecini să latre câinii,\nEi tresar, se văd în față\nȘi plâng amândoi bătrânii.\n\nCâtă jale le-a fost scrisă!\nDoi feciori aveau la casă...\nUnu-i mort de astă-toamnă,\nAltul stă cu domni la masă.\n\n(volumul Poezii)|3771
Nichita Stănescu|Nod 33|Am gândit un mod atâta de dulce\nde a se întâlni două cuvinte\nîncât în jos înfloreau florile\nşi sus\nînverzia iarba.\n\nAm gândit un mod atâta de dulce\nde a se izbi două cuvinte\nde parcă iarba verde ar înflori\niar florile s-ar ierbi.|3623
Nichita Stănescu|Mișcare în sus|Cerul se deșira în curcubee repetate.\nPe dunga lor, săgeata trupului în sus,\nfiece vârstă-și încorda, tăind la jumătate\narcul culorilor, supus.\n\nȘi se loveau în mine două sentimente,\nunul venind călare, celalt purtat în lectici…\nEra o izbitură de lumini stârnite\nca-ntre opușii poli electrici.\n\nVieți revărsat-au fost, ori nouri tragici\npe sub un cer cu stele fixe și etern.\nCerul era în mine și-avea de orizonturi\ncurbate coastele spre stern,\n\ncând două strigăte s-au înfruntat în luptă\n(iar semnul lor era contrar)\ncu-o mușcătură l-a ucis cel veșnic\npe celelt, numai secular.\n\nRoșul aprins sminti culoarea pală,\nlancea căldurii sparse gheața iernii,\nmireasma ierbii supse din câmpie\nmirosul cel sălciu, de sânge.\n\nDupă aceea s-a făcut tăcere.\nMai sacada în sus un murmur de oțel,\ncerul mărunt se-ntoarse iar în cerul mare,\ngeamăn și-aidoma cu el.\n\nDoar coama foșnitoare pân`la țipăt\nmuta tot timpul umbra ce-o zvârleam,\ncând stam, subțire piatră-n sclipăt,\nnemișcător și drept, și surâdeam.\n\n...O viziune a sentimentelor|1467
Radu Gyr|Poemă veche|Când zăvoiurile serii\nsună inimile serii\n\nşi apleacă peste ape clătinate alăute,\nlenea Oltului se duce legănându-se pe plute.\n\nZboruri amurgesc, şi umbre cum alunecă nălucă\nspre ostroave dunărene a trecut un dor de ducă.\n\nIntră soarele în apă ca o ciurdă roşcovană.\nSeara sună jale lungă, frunză-n dungă, frunzuleană.\n\nGrei, dorm bivolii tăcerii tolăniţi în fund de zare.\nS-a lungit în cer, pe labe de topaze, Ursa-Mare.\n\nCând luceferii atârnă de albastre cobiliţe,\nluna pleacă-n târg, la piaţă, într-un car cu lubeniţe,\n\nŞi pe ţărmul vechi, cu zboruri înnoptate şi cu doruri.\ninima de altădată, fără plute, fără zboruri,\n\ndoarme somn de mlaştini sure, unde papura se-adună,\nsomn de bivoli mari de lene trândăvind în bălţi cu lună,\n\nsomn de stepă tâlhărită, când în toi de bărăganuri\nputrezesc troiţe strâmbe la răspântii fără hanuri...|1804
George Topîrceanu|O domnișoară de pension: Misterul nopții|Stelele clipesc întruna\nCălătoare-n infinit.\nCeru-i luminos şi luna\nChiar acum a răsărit.\nPeste-a nopții feerie\nAdie vântul încetinel.\nCompunând o poezie\nGândul meu zboară cătră el!\nTotul doarme prins de vraje,\nFarmec blând misterios,\nNumai eu mai stau de straje,\nAh, cât este de frumos!|723
Ion Minulescu|Acelei care va veni|De unde vii, \nSi-n care preafericita tara\nVazusi lumina zilei - tu, alba ca si-o zi?...\nSi ce nebune vânturi spre mine te purtara, \nCe barca ratacita te-aduse pân-aci?...\nDe ce plecasi din tara, în care palmierii\nTremuratoare umbre îsi culca pe nisip?\nNu-ti fu de-ajuns pustiul cu lacrimile serii, \nSi nu gasisi pe-aiurea sa-ti plimbi frumosul chip?\nOr nu stiusi ca-n tara la mine\nNu-s nici cânturi, \nNici flori de lamâita?...\nAmantii si-au vândut\nOrgiilor, \nSi corpul, \nSi sfintele avânturi, \nSi-azi totu-i mort si putred în carcera de lut!...\n\nCu mâini subtiri si albe, ca mâinile de sfânta\nPictata pe-un perete de templu bizantin\nSi ochi patati de-otrava privirii ce-nspaimânta -\nOchi verzi ca apa moarta\nSi morti ca negrul spleen -\nVenisi, aducatoareo de cântec si lumina, \nSa-mi usurezi povara fatalului Calvar, \nSa-mi recladesti o lume cu-o bolta mai senina\nSi sa ma smulg din gheara supremului cosmar...\nDa-mi mâna dar si du-ma cu tine, \nDu-ma-n tara\nÎn care palmierii - stapâni peste pustiu -\nCu bratele deschise ne vor primi-n Sahara\nIubirilor nascute din goluri de sicriu!...|864
Lucian Blaga|Ceas|Târziu, pe la ceasul amărăciunii, când am văzut că-n zadar\ncuvintele toate mi le-am rostit, \ncă până la tine-nţelesul lor n-a mai ajuns,\nîn noapte-am ieşit.\n\nCrezusem, vai, cu tărie\ncă niciodată sfârşit nu va fi.\nŢi-am spus uneori: ia sfatul vestalelor, dacă\nflacăra vrei s-o-ntreţii.\nŢi-am zis alte dăţi: vezi tu jăratecul, truda din vatră?\nDin fumul albastru ce iese\nmereu cerul se ţese.\n\nBănuiesc că ai stat încă mult timp la masă, în jale\ncu capul în mîini,\ncu privirea pierdută-n ocoalele tale\nde vis. Bănuiesc că nici astăzi nu-ţi este uşor\nîn cetatea cu punţile trase.\nPentru ca vinul lăsat printre cele rămase\nnimeni să-l bea,\ntoarnă cenuşă-n ulcior.|979
Adrian Păunescu|Ultima circumstanta atenuanta|Sunt turturi si sunt neclaritati la fereastra,\nLa fosta noastra locuinta de amant si de amanta,\nMiroase a pamant zavorat intr-o glastra,\nSe aud schiori care mor, in zborul pe panta.\n\nVom ramane un sihastru si o sihastra,\nNametii vor aluneca vijelios pe sarpanta,\nFernanda va va da si vitel si colastra,\nVei hohoti de amintire ca de o poanta.\n\nVa veni, poate, vremea sa fii si tu nevasta,\nVei purta rochie alba, pantofi albi, alba geanta,\nVa fi, probabil,o nunta interesanta,\nIntre timp, prin situatia semnificativ-albastra,\nSe va potoli si ninsoarea, adica ultima noastra,\nTragica noastra circumstanta atenuanta.|2465
Magda Isanos|Bunicul|Din inima matale multe rânduri\nDe stânjenei, bunicule, crescură...\n...Și te-am uitat, că zilele cu ură\nNe-ntâmpinau... și nopțile cu gânduri...\n\nE-adevărat că seara, din portrete,\nNi se părea cu jale că priveai;\nDar ne gândeam: „Desigur că-i în rai...”\nȘi ne-ntorceam cu fața la perete...|3414
A. E. Baconsky|Psalm negru|Doamne, aș vrea să plâng, dar nu mai\nam nici un râu pe-ale cîrui maluri\nsă-mi pot aminti de Sion. Și Babilonul\ne-n mine și mulțimea de robi\nîmi întinde cătușele predestinate și râde, râde...\nistoria, vechile mituri, capul de lup, Doamne,\nsimt umbra ta mare deasupra pământului meu,\nsimt în scheletul pe care-mi port trupul,\noasele risipite pe câmpuri de înaintași apocrifi,\nsimt că timpul meu îl măsoară clepsidre\nînsângerate și false... ochii mei reci și pustii...\nDoamne, istoria... Doamne, ia de la mine\ndestinul acesta și dacă nu-mi poți hărăzi altă soartă,\ndă-mi o moarte înaltă, cotropitoare, sălbatecă,\nmai mare decât viața dușmanilor mei.|24
Gavril Rotică|Orfana|A uitat pe ghizduri cofa\nŞi-n oglinda apei cată,\nFata mare şi orfană\nDe-o ispită e cercată.\n\nN-a ştiut că sunt şi clipe,\nÎn îngusta ei viaţă,\nCând inima de orfană\nPoate fi şi ea-ndrăzneaţă.\n\nSe-nfioară gândul fetii,\nCăci prea mândru i se pare\nVisul ce întâia oară\nCere-n minte, azi, intrare.\n\nEa, „străină„ — şi mireasă!\nViaţa-i spune că-i o floare\nCe din noapte-şi ia viaţă\nŞi tot nopţii-o dă când moare|610
Mihai Eminescu|Preot și filozof|Căci n-avem sfinții voștri, voi ne mustrați, preoți,\nDeși de-a voastră tagmă suntem și noi cu toți...\nȘi nouă vânătoarea de aur și mărire\nNe-nsamnă-n astă lume a Răului domnire.\nȘi nouă-nghesuirea pe drumul spre plăcere\nÎn suflet naște scârbă și inimei durere.\nȘi noi simțim că suntem copii nimicniciei,\nNefericiri zvârlite în brazdele veciei...\nȘi sufletu-ne-n tremur ca marea se așterne,\nTăiat fiind de nava durerilor eterne;\nCa unde trecătoare a mării cei albastre,\nDorința noastră, spuma nimicniciei noastre.\nȘi noi avem o lege — deși nu Dumnezeu —\n\nSimțim că Universu-l purtăm și prea ni-i greu:\nȘtim a fi strănepoții acelui vechi păcat,\nCe seminția Cain în lume-o a creat.\nDe n-o-mbrăcăm în pilde, e semn c-am înțeles,\nCă-n noi este credință, ce-n alții e eres.\nCăci eretic tiranul, ce Crucii se închină\nCând oardele barbare duc moarte și ruină.\nÎn van cu mâni uscate se roagă, țiind strana,\nDeasupra lui cu aripi întinse stă Satana.\nDegeaba lângă patu-i alături stă sicriul\nCând gloatele-i pe lume au tot întins pustiul.\nCe Dumnezeu e-acela care-ar putea să-l ierte\nCă țări întregi schimbat-au în întinsori deșerte?\nȘi eretic e-acela ce rasa v-o sărută\nCând ura-n a lui suflet, de veche, e stătută?\nÎn van cercați a-i drege căci răi rămân de-a valma\nȘi trebuie ca soarta să-i spulbere cu palma,\nDin visul să-i trezească, cu care-i înconjoară\nDemonul lumii-aceștei — comedia-i bizară.\n\nNu ne mustrați! Noi suntem de cei cu-auzul fin\nȘi pricepurăm șoapta misterului divin.\nUrmați în calea voastră mulțimii de absurzi\nȘi compuneți simfonii și imnuri pentru surzi,\nAscuteți adevărul în idoli, pietre, lemn,\nCăci doar astfel pricepe tot neamul cel nedemn\nAl oamenilor zilei sublimul adevăr —\nCe voi spuneți în pilde, iar noi l-avem din cer.|1205
Ion Minulescu|Noi suntem azi ce-am fost și ieri|Noi suntem azi ce-am fost și ieri\nȘi ce vom fi până la moarte -\nSuntem creștinii pivnicieri\nCe-n jurul butiilor sparte,\nCu glasurile noastre goale\nCântăm aceleași osanale\nPentru „sângele lui Cristos”\nCare curgând de sus în jos\nEl l-a-ndreptat de jos în sus\nSchimbându-și numele-n Isus.\n\nNoi dintre cei dintâi păgâni creștinizați\nRămas-am azi ce-am fost și ieri\nAceiași creștini pivnicieri,\nPe care foștii noștri frați\nDeși ne-au căutat mereu\nNu ne-au găsit nicăieri\nPe unde proslăveam alt Dumnezeu,\nPe zeul Bacchus care a murit\nCa toți păgânii zei ce-au putrezit.\n\nNoi însă, creștini pivnicieri,\nRămași și azi ce-am fost și ieri\nNoi proslăvim pe noul împărat,\nCare, deși crucificat -\nDin morți el singur a-nviat\nȘi s-a-nălâat la cer cu-adevărat.|3169
Ion Luca Caragiale|Glic|Glic!\n\nFace gâtul sticlei glic!\nDraga mea, eşti un simbol;\nZâmbetu-ţi e raiul gol...\nTu eşti mare, eu sunt mic.\n\nGlic!\nGlic!\n\nTu bei vin şi eu beau bere,\nAsta nu face nimic;\nUn simbol eşti în picere,\nEst pahar ţie-ţi ridic:\n\nGlic!\nGlic!\n\nEşti o nimfă, sunt un faun;\nFace gâtul sticlei glic!\nPentru ce te uiţi sub scaun?\nN-ai să poţi vedea nimic.\n\nGlic!|843
Dimitrie Anghel|Ursita|La patul ei trei ursitoare\nDin toată lumea au venit\nSă spun'o vorbă fiecare\nȘi fiecare a ursit:\n\nȘi una a zis, să-i zicem „Dora”\nCitind în stele pe-o fereastră,\nCă-i scris să placă tuturora\nȘi pururi să rămâie castă.\n\nȘi-a zis a doua'ntr'o părere:\n„Să-i punem numele Maria,\nS'aducă numai mângâiere\nȘi inimilor bucuria!”\n\n„Dalila să numim copila,\nCăci s-a născut pentru păcate!”\nȘi într-adevăr ai fost Dalila!…\n— A treia doar avu dreptate.|467
Vasile Alecsandri|Iarna|Din văzduh cumplita iarnă cerne norii de zăpadă,\nLungi troiene călătoare adunate-n cer grămadă;\nFulgii zbor, plutesc în aer ca un roi de fluturi albi,\nRăspândind fiori de gheaţă pe ai ţării umeri dalbi.\nZiua ninge, noaptea ninge, dimineaţa ninge iară!\nCu o zale argintie se îmbracă mândra ţară;\nSoarele rotund şi palid se prevede pintre nori\nCa un vis de tinereţe printre anii trecători.\nTot e alb pe câmp, pe dealuri, împregiur, în depărtare,\nCa fantasme albe plopii înşiraţi se perd în zare,\nŞi pe-ntinderea pustie, fără urme, fără drum,\nSe văd satele perdute sub clăbuci albii de fum.\nDar ninsoarea încetează, norii fug, doritul soare\nStrăluceşte şi dismiardă oceanul de ninsoare.\nIată-o sanie uşoară care trece peste văi...\nÎn văzduh voios răsună clinchete de zurgălăi.|1997
Nichita Stănescu|Într-o joi cu dragoste|Seară de joi, seară deasă de suflet,\nîn care destinele noastre creşteau\nca iarba de primăvară,\n\niar eu te iubeam\natât de mult, încât te uitam,\ncrezând că faci parte din mine.\n\nŞi numai atunci mă miram\ncând, uneori, surâdeam, şi tu\nnu surâdeai\n\ncând jefuiam copacii de frunze,\nşi tu\nrâmâneai lângă ei, mai departe.\n\nAtunci mi-apărea\ncă eşti altcineva,\ndar numai atât cât poate să fie\naltcineva soarele serii — \nluna|1435
Ion Minulescu|Romanța celor trei corăbii|Porniră cele trei corăbii...\nSpre care țărm le-o duce vântul?...\nCe porturi tainice,\nAscunse cercetătoarelor priviri,\nLe vor vedea sosind mânate de dorul tristei pribegiri?...\nCe valuri nemiloase,\nMâine,\nLe vor deschide-n drum mormântul?...\n\nPorniră cele trei corăbii, purtând în pântecele lor\nGrămezi de aur,\nChihlibare\nSmaralde verzi\nȘi-opale blonde;\nIar sus, pe bord,\nTristețea-acelor romanțe veșnic vagabonde,\nCântate,\nAzi, în drum spre Poluri,\nIar mâine-n drum spre-Ecuator!...\n\nPorniră cele trei corăbiii...\nȘi-abia se mai zăresc -\nSe-ngroapă\nÎn golul zărilor pătate de violetul înserării;\nIar albul pânzelor întinse,\nÎn cenușiul depărtării,\nZidește trei mausoleuri în care dorm cei duși pe apă.\n\nPorninră cele trei corăbii...\nȘi-n urma lor rămase portul,\nMai trist ca muntele Golgotei însângerat de-un asfințit,\nȘi-n urma lor,\nPe cheiul umed,\nUn singur albatros rănit\nMai stă de pază,\nCa Maria,\nVenită să-și vegheze mortul!...|3210
Nichita Stănescu|Cântec (8)|Dintre pietrele lungi pe care le-ating \ncu mana, \nprivirea ta suna cel mai indepartat. \nAcum ti-o marginesc treptele albe, \nacum ti-o sfarseste luna \npe care joaca aschiile soarelui cufundat \n\nSurasul tau, cu colturi abia arcuite \ndeasupra-ntinderilor ovale de nisip, \nsi dupa mine va fi, si dupa oasele mele albite, \nsi dupa chipul tau, fara chip \n\nMai ingenunchi si scurg nisipul dintr-o palma \nintr-alta, \nca-ntr-o clepsidra rasturnata aerian, \nin timp ce scara cu trepte albe, inalta, \nsi-a risipit si treptele pe care le urcam.|1365
Leonid Dimov|Rondelul dușumelei vișinii|O! dușumeaua-n vișiniu vopsită,\nDin coridorul în amurg etern,\nCu-n fiece firidă mai boltită\nCapcane negre scoase din infern.\n\nȘi lupul slăbănog cu merg de vită\nCând oglindiri neașteptate cern\nPe dușumeau-n vișiniu vopsită\nCapcane negre scoase din infern...\n\nO! iată veșnicia mea ivită\nCa o broboadă caldă peste ierni,\nCa o singurătate mult iubită\nCând inimi noi în inimă s-aștern\nDin dușumeaua-n vișiniu vopsită.|950
Radu Gyr|Duplex|Înalt sub plânsul care mă-ncunună,\nbeat de păcate, crâncen în pârjol,\nmă culc în cer și-n mlaștină mă scald,\ncu îngerii și șerpii împreună.\n\nRău ca un spin și cast ca un atol,\ncu pofte ce vor totul să supună,\ncând salt pe tălpi să ciocăn sus în lună,\ncând mă scufund cu gleznele-n nămol.\n\nAșa ard eu și-m floarea mea suavă\nși-n fiere de ispite și dorinți...\ndar tu și tu, voi toți, întru otravă\n\nși-ntru mireasmă frații mei fierbinți\nca mine stați și-n cer și jos în lavă,\nca mine mârșav și ca mine sfinți.|3890
Veronica Micle|Aubade|Desteapta-te, iubita mea,\nCaci zorile-s acum pe cer\nSi eu 'n genunchi naintea ta\nO sarutare voi sa-ti cer ...\n\nDesteapta-te si vino-n crang\nSa-l vezi tu cat e de frumos,\nIar eu in brate-mi sa te strang\nLa poala teiului umbros.\n\nDesteapta-te, caci in curand\nFrumosul soare-al primaverii\nTrezeste lumea pe pamant\nSi-alunga farmecul tacerii.|2018
Ion Heliade-Rădulescu|Epitafe|I\n\nCând soarele apune, luceafărul luceşte\nPuţin, şi steaua serii pe loc şi ea sfinţeşte.\nÎn zi de sărbătoare, un soare luminos\nA strălucit odată slăvitul al meu taică.\nSfinţit-a domnul zilii, şi-n orizon noptos\nLuceafăr de nădejde luceam la a mea maică.\nDar noapte e acuma în sânu-i tânguios.\n\nII\n\nÎn dimineaţa vieţei, un nor de tânguire\nS-a pus pe al meu leagăn plouat de lăcrămare; \nO purpură cernită a fost a mea-nfăşare,\nŞi hrana, amar lapte la sân de văduvire.\nNădejdea maicii mele în mine mai zâmbea —\nAci zace nădejdea, şi stinsă e în ea\n\nIII\n\nDin cer milostivirea pe muritor când vede, \nA lui inimă caldă pe alta uşurează \nŞi, binele făcându-1, pe sine se jertfeşte. \nAci milostivirea, bolnavi, vă-mbrătişează, \nIntraţi ş-aveţi nădejdea la Domnul ce viază. \nPrin lacrămi de căinţă ce sufletul sfinţeşte \nAl vostru trup prea şubred curând se întăreşte;\nIar doctorul e mila, şi ea din cer purcede.|821
Alecu Donici|Leul şi iepurele|Un leu c-un iepure prieteni s-au făcut.\nEu văd că vă miraţi\nŞi nici e de crezut;\nDar când îţi sta să căutaţi\nLa adunările lumeşti,\nApoi mai grele lucruri îţi crede nefireşti.\nAşa, odată au pornit\nEi împreună la plimbare,\nŞi iepurele au stârnit\nAceastă întrebare:\n— Prietene iubit!\nMă mir eu şi te rog să-mi spui\nPricina, pentru ce cucoşul nimicit,\nPe care poţi pe loc c-o sfârlă mort să-l pui,\nTe sparie aşa cumplit,\nÎncât tu fugi de glasul lui?\n— Aceasta nu-i de vro mirare,\nLui leul au răspuns.\nŞi noi cei mari suntem cu slăbiciuni născuţi.\nPrecum un elefant, cât este el de mare,\nDe şoareci iar se teme tare.\nApoi pentru aceasta dar,\nNu în zadar,\nRăspunse iepurul. Şi eu ca voi cei mari,\nMă tem de câini copoi şi varvarii ogari.\nŞi noi adeseori pe patimi ne silim\nCu ale celor mari să le sămăluim.\nDar nu prea nimerim.|78
Adrian Păunescu|Copilărie cu must|Mi-a fost așa de dor de must de struguri,\nde-un must făcut încet de tatăl meu\nla ora când tomnaticele pluguri\nprin brazde ară hurducând din greu.\n\nȘi mi-era dor de frunza stacojie\nsă mi se urce-n păr și s-o arunc,\nde toată toamna din copilărie\nîmi era dor și nu mai pot fi prunc.\n\nLădițele cu struguri stau în curte,\nobiectiv, sunt soiul cel mai bun,\nlucind noptos în spațiul zilei scurte\nși bob cu bob încep în teasc să-i pun.\n\nȘi tata se apleacă să culeagă\ncâteva boabe ce-au rămas pe jos\nși dintr-o dată ființa lui întreagă\nse strânge brusc sub timpul viforos.\n\nI-a răsărit din nări un pic de sânge\nși a crezut că-i strugure strivit,\nîl duc spre pat și teascul care plânge\nîmi spune cât de mult a-mbătrânit.\n\nVoiam în curtea mea o zi de toamnă,\ncopil în ea cu tata să rămân,\ndar via-ncărunțită ne condamnă,\nzdrobiți suntem și tata e bătrân .|2216
Lucian Blaga|Înscripţie pe o casă nouă|Toate stau la locul lor,\nstă păianjenul în plasă\nca-ntr-o lume de mătasă.\nNu-l încearcă nici un dor\ndin ocolul lui să iasă.\n\nToate stau la locul lor:\npiatră, floare şi ulcior,\nvatră şi amnar şi iască.\nAsta-i legea tuturor:\nZări să-şi facă din pridvor,\nsă se simtă bine-acasă.|3338
Marin Sorescu|Am închis citatul|De câte ori închid citatul,\nSimt în mine\nNu ştiu ce secretă jubilaţie\nDe poliţist:\nL-am închis şi pe-ăsta,\nMama lui de porc!|2537
George Topîrceanu|Biografie|(Replică)\n\n\nA fost un om ca orice om de treabă\nCa tine şi ca mine bunăoară,\nŞi care niciodată nu se-ntreabă\nCe interes au oamenii să moară.\n\nAşa, fiindcă s-a trezit pe lume\nCa omul care n-a cerut anume,\nEl şi-a făcut în atmosferă loc,\n\nŞi-a-nfipt în vânt căciula ţuguiată\nŞi s-a-ncrustat în spaţiu ca un bloc\nDe piatră detunată.\n\nDar într-o zi, căscând prea tare gura,\nPe veci i-a-ncremenit făptura.\n\nŞi sufletul închis în el, săracul,\nSpre cer a dat năvală,\nCa întunericul dintr-o cutie goală\nCând ai deschis capacul.|679
Nichita Stănescu|A muri în zbor|Brusc, pasărea a murit în zbor;\nca o pupilă piezişă taie un nor.\nŞterge cu aripa flască\nsteaua verde gata să nască.\nSuna murdar şi greoi\nprin aripa ei, aerul a noroi.\nCade din ce în ce mai încet\nspre secret.\nDin interiorul cel mare spre interior\nfără trepte şi neagră,\nclătinându-se pentru nimeni\nsporind cu greaţă singurătatea...\nLoveşte frunza, fructa;\nurmează un sunet de picior de animal\nîn fugă atingând pământul\ninundat\nde lacrimi independente de ochi,\nde umezeală independentă de frig,\nde tăcere independentă, migratoare.|1293
Lucian Blaga|Primăvară|Visător cu degetele-i lungi pătrunde vântul\nprintre ramuri și pe fire de paianjen\ncântă bietul ca pe-o harfă.\n\nAlbi pe fruntea ta-și deschid subțirile pleoape\ntrandafirii,\nfragezi ca fiorii unor tăinuite presimțiri,\ntremurând de neastâmpărul ce-ți joacă\nviu și cald în vine.\n\nLacomi și flămânzi îmi strigă ochii,\nveșnic nesătui ei strigă\ndupă ochii tăi - scăpărătorii -\ncari de luminoși ce-ți sunt, copilo,\nnu văd niciodată umbre.|3377
Radu Gyr|Ex libris|Lăzi grele. Doldora de tomuri.\nPe rafturi cărți cu zeci de semne.\nȘi-n noi, urcând ca niște domuri -\nînțelepciunile solemne.\n\nCum gâlgâim de-nvățătură!\nDar cum, dincoace de cartoane,\nun gând străvechi se surpă-n zgură\ncu mari neliniști subterane,\n\nmai triști ieșim din orice carte,\nmai frânți venim dintre coperte,\nîncrezători numai în moarte\nși-n ne-mplinirile inerte.\n\nCe țărm ne cheamă? Ce ostrov\ne la care nu putem ajunge?\nAh, pe hârtia grea de slove\ncerneala se preface-n sânge.\n\nȘi viața-n urmă ne rămâne,\nmucegăită în volume.\nSub plânsul pleoapelor bătrâne\nstrivim zadarnic altă lume.|3895
Tudor Arghezi|Stihuri|Totul se petrece acolo sus\nVînt, stele, răsărit și apus,\nDeparte, peste oameni, peste sate,\nÎn ceruri de cocori și șoimi umblate.\n\n1965|4222
Benjamin Fondane|Ora de vizită|lui Gala Galaction\n\nÎn seara asta capul ca o lampă \nîşi arde restul fumegos de gaz — \nşi cineva a pus mâna pe clampă, \nşi cineva m-atinge pe obraz.\n\nÎn seara asta lungă, cineva \ntuşeşte-n mine, scuipă şi-şi dă duhul, \nşi nici măcar n-aş vrea să fug — n-aş vrea \ns-ajung din nou cu mânele văzduhul!\n\nStau în odaie ca-ntr-un tren în care \naştept în geam să crape-un peisaj, \nşi-mi ţin în mână sufletul de soare — \nsărmanul paşaport pentru voiaj.\n\nMă doare liniştea crescută-n mine — \nmă doare întunericul crescut, \nca o mocirlă-n care dorm pe vine \nbivolii negri de necunoscut.\n\nO umbră parcă mi-a fugit din trup,\nşi-n seara asta mi-i atât de bine,\ncă parcă-aş vrea cu mânele să rup\nurzicile care-au crescut în mine.|264
Ion Minulescu|Pastel bolnav|Ce primăvară tristă și ce spital tăcut!...\nBolnavii albi, ca albul pereților,\nPrivesc\nNe-ncrezători spre soare -\nBizar necunoscut -\nPe care întâia oară acum parcă-l zăresc.\n\nCe primăvară tristă și ce spital tăcut,\nCu scările tocite\nȘi sălile pătrate,\nPrin care pașii parcă vorbesc de cei de ieri -\nDe cei aduși pe brațe\nȘi scoși întinși pe spate,\nDe cei trecuți de pragul supremei mângâieri.\n\nCe primăvară tristă și ce spital tăcut!...\n\nFerestrele deschise spre soare parcă vor\nSă strângă-n brațe-ntreaga căldură\nȘi lumină,\nÎn timp ce condamnații tăcuți, din patul lor,\nFac semne desperate...\nȘi doza de chinină\nAlunecă pe gâtul pierduților\nCe vor\nSă-și schimbe-apropiatul sfârșit în început.|3175
Cincinat Pavelescu|Amurg de toamnă|Pleca un stol de rândunele,\nȘi eu, cu ochii după ele,\nM-am dus, cu drag, până în zare,\nCuprins de-o tainică-ntristare!\nCăci toamna care le gonea\nCăzuse și pe viața mea!\nȘi-am înțeles de ce mâhnirea\nDin ochi-mi turburi lacrimi stoarce:\nCa mâine ele s-or întoarce\nDar tinerețea, dar iubirea?|301
Lucian Blaga|Drumeţie|Popas în iarbă de neuitat.\nC-o sărutare, pe-a vieţii măsură,\nîmi stingi în gură toate numele\nce din alean ţi-am dat.\n\nPornim pe urmă iar\nca două vârtejuri de vară pe drum.\nNe suntem dar pentru dar\nşi nu ne mai spunem nicicum.\n\nNe place să umblăm\nca întrupările fumului,\nsă încâlcim mătasea pământului\ncu ţintele drumului.|3316
Leonid Dimov|Rondelul semnului ceresc|Mi-ai îndreptat șuvița de pe frunte\nȘi gulerul cămășii, auster,\nEram elev intr-un liceu de frunte,\nIar tu croitoreasă în cartier.\n\nVenisem să te duc la noi, la munte,\nUnde domnea un împărat de fier,\nMi-ai îndreptat șuvița de pe frunte\nȘi gulerul cămășii, auster.\n\nȚi-am spus să-ți pui ilicul prins în funte,\nPantofii galbeni, mantia de jder...\nCând am trecut apoi de burg, de punte,\nIar semnul l-am văzut pe cer,\nMi-ai îndreptat șuvița de pe frunte.|952
Tudor Arghezi|Spuneai ceva?|"Spuneai ceva? Spuneam ceva? Se pare.\nŞoptisei, poate, o-ntrebare,\nSau, poate, un răspuns.\nDar glasul nostru nu era ascuns?\nPoate zăream o şoaptă în pleoapa tremurată.\nA fost atunci? Acum e altădată?\nŞi tu şi eu tăcusem parcă de ani întregi\nŞtiind că nu-nţelegem ce-ncepi să înţelegi.\nZadarnica paradă a tâlcurilor scrise, \nÎn jocul de-a sfiala, amuţise.\nNu vream să ştim ce suntem, ce am fi fost sau cine.\nTu mă numiseşi ""Ţie"", eu te numisem ""Tine"".\nSă te cunosc? Să mă cunoşti?\nStam unul lângă altul ca plopii mari - şi proşti."|1982
Radu Gyr|Ruga boierului nevrednic|Aburește a pucioasă și a smoală\ninima, cea plină de sminteală.\nCă păcatul o îmbie, tămâioasă,\nși ispitele din plăpumi de mătasă.\n\nPiei, Satană! Pungile rotunde\nzornăie-le, toarnă-le altunde.\nNu mai vicleni cu îmbiere,\ncu vioara coapsei de muiere,\ncu paharele umplute cu oglindă,\nnici cu jocul crailor de ghindă...\n\nVreau să mi Te-aprinzi dintre lalele,\nîngere la glezne cu inele.\nBeznele despică-mi-le două\ncu tăișul Tău de cer și rouă.\nTaie-mi vipera din sânge, cu prăsile,\nvrednice de cântec, Rafaile!\n\nToarnă-mi smirnă și tămâie-n pumni,\nbagă-mă la oi, la Sfânta Luni.\nLa coliba Sfintei Vinere, văcar,\nfără leafă, să slujesc un an măcar.\nSă mă-nsângere răsurile din strat\nla Dumineca-Prea-Sfântă blând argat...\n\nȘi când inima scârbavă o să vină\nla Sân-Pătru, lângă pragul de lumină,\nSfântul, încruntat, să bombănească,\ncheia de smaragd d-o-nvârte-n broască:\n\n— Prea nevrednic e de slavă și smintit,\nci la sfintele mătuși a slugărit.\nLasă-l ca să pupe, Rafaile,\nglezna Domnului, cea cu zambile.|4032
Alexandru Macedonski|Amorul|Safirul de-un albastru limped\nUmplut de-a cerului lumină\nNu străluceşte în splendoare\nDecât în aur şi platină.\n\nNici diamantul în alamă,\nNu-şi are flăcările toate,\nNici corpul ce s-ascunde-n zdrenţe\nSă ne ia minţile nu poate.\n\nIdeea cea mai strălucită\nCând nu e bine îmbrăcată\nDe graiu-n care e cuprinsă\nE o miloagă dezmăţată.\n\nVestmântu-n toate predomneşte,\nDar când a patimei răscoala\nSe umflă-n piept - Amorul singur\nE mai frumos în pielea goală.|111
George Bacovia|Mister|Clavirile plâng în oraş\nPe-o vreme de toamnă pustie... \nŞi plopii plâng tot în oraş,\nŞi-n totul e-o grea agonie.\n\nPar casele triste castele...\nAmorul, aici, a murit\nŞi poate că plâng la clavire\nFecioare cu păr despletit...\n\nTrec singur... şi tare mi-e teamă...\nŞi, unde mă aflu, nu ştiu —\nVai, plopii detună oraşul...\nClavirile plâng în pustiu...|619
Nichita Stănescu|Semn 5|Ca şi cum ai vedea munţii plângând,\nca şi cum ai citi din deşerturi un gând,\nca şi cum ai fi mort şi totuşi alergând,\nca şi cum ieri ar fi în curând,\n\nastfel stau palid şi trist, fumegând.|3654
Gellu Naum|Buchetul de flori|Lângă o frumoasă gheretă într-o frumoasă miercuri\naveam genele albe ploua ca un câine\nsentinelele mă călcau în picioare unu doi unu doi\nturna cu găleata era un fel de potop mă mir că nu mi-a albit\npărul\nstăteam de partea cealaltă într-o zonă uitată\nşi mi-a venit pe chelie să revăd strada cu benzinăria\nimaginara populată cu o singură gheretă cu un singur templu\ncu foarte multe desene zgâriate cu unghia sau cu briceagu\nlmi-aş fi dorit o flanelă sau măcar o mănuşă dar aceste eminente\nobiecte nu sosiseră încă\nte întâlneam printre fărâmituri de pâine uscată în şanţ sub limba\nmonstruoasă a briceagului\nîntr-o frumoasă miercuri cu un buchet de flori|4639
Ion Minulescu|Rânduri pentru Sulamita|Sulamita, Sulamita!...\nRegele-nțelept cinstit-a\nTrupul tău cu pofta lui...\nȘi-n pământul Canaan,\nCa o floare parfumată de gutui\nLângă trunchiul unui cedru din Liban,\nRegele-nțelept voit-a\nSă-ți închine, Sulamita,\nȘi Coroana,\nȘi viața,\nȘi divina-i Palestină,\nCăci amanta pentru rege\nE mai mult ca o regină!...\n\nDar tu minte n-ai avut...\nȘi când regele te-a vrut,\nDin palatul lui cu-o sută de odăi\nȘi de terase\nAi fugit pe Galaad,\nSă-i paști caprele râioase,\nȘi din stelele ce cad\nSă-ți faci vise mincinoase\nSub umbrela unui brad...\n\nLăudatu-te-au Profeții\nȘi-nțeleptul Solomon,\nCa pe macii din Șaron,\nCa pe crinii din Șenir,\nCa pe grâul din Sulem...\nDar din laudele toate\nN-ai cules decât scaieții\nȘi fatidicul blestem\nSă nu-i poți fi nici amantă,\nNici nevastă...\n\nIată ce-a fost scris la lege!\n\nSulamita, Sulamita,\nPentru ce-ai fugit de rege\nȘi-ai fost proastă?...|3191
Nichita Stănescu|Respirarea aerului de sub aripă|Nu, nu se poate\nvultur stingher,\nfără de roate\nsă stea pe cer.\nPasărea, marea\ncare e-n zbor\ncu respirarea\nam s-o dobor.\nDintr-o umflare\npot ca să-i ţip\naerul tare\nde sub aripi.\nS-o las să cadă\nca un comet\ncu tot cu coadă\npe al meu piept.\nSă-mi fie salbă\nşi crinolin.\nAh, pată albă\nO, jeg senin.|1536
Adrian Păunescu|Numai trecut|Tot ce am avut\nPleacă spre trecut\nŞi se-mparte brusc la doi.\nCeasul ce veghea\nStrâns pe mâna mea\nA luat-o singur înapoi.\n\nPrecum iubirea noastră n-are\nNimic decât ce-a mai avut\nTe-aştept nu iarna viitoare\nCi iarna care a trecut.\n\nSă vii sub lanţuri de zăpadă,\nSă vii, să pleci fără ecou,\nDin umeri chiciură să-ţi cadă\nLa vechiul an ce-i Anul Nou.\n\nÎţi jur pe colţul meu de pâine\nŞi pe nicicând şi nicăieri\nCă pentru noi nimic nu-i mâine\nSi totul este numai ieri.\n\nAl nimănui şi-al tuturora\nŞi plin de rost şi fără rost\nAştept cu ochi-n lacrimi ora\nCare a fost, a fost, a fost.\n\nVisez o vară ce fusese\nCu pepeni dulci şi struguri caşti,\nIar printre gânduri reculese\nAştept momentul să te naşti.\n\nFiinţa ta e-acum străină\nŞi ceasul nici n-a mai bătut\nŞi-aştept asupra mea să vină\nNumai trecut, trecut, trecut.\n\nAdrian Păunescu\n(„Manifest pentru mileniul trei”, 1986)|4541
Nichita Stănescu|Acest bloc de nervi|Acest bloc de nervi se-nvârte încet\npe senile.\nEl vine, da, vine direct\ndulceato, la tine.\n\nO, lasa-ma sa te iubesc cu trupul meu\npe care mi l-am fost cioplit din pietre, \nori din al treilea cântat mereu\ncel de cocos pe care-l plânse Petre.\n\nNu te cunosc si nici nu vreau, \ndar ca un ochi ma pironeste aspra\nvorbirea ta de singur zeu\nsi, si tacerea dumneavoastra.\n\nO, lasa-ma, sa nu mai fii, \nsa fiu acela care-ti duce\nmai înainte ca sa-nvii\ntrupul tau alb, urcat pe cruce.|1302
Nichita Stănescu|Același gând|Fereşte-te să ai dreptate\nCând eşti îndrăgostit!\nMai bine să ai umbră, \nmai bine să ai rază,\nmai bine să ai lacrimă,\nmai bine să ai orice altceva!\nUn om îndrăgostit când are dreptate\nE un om singur,\nNumai tristeţea are dreptate.\nTu, mai bine să ai bolovani,\nmai bine să ai vulturi,\nmai bine să ai albul zăpezii!|1301
Marin Sorescu|Adam|"Cu toate ca se afla in rai,\nAdam se plimba pe alei preocupat si trist\nPentru ca nu stia ce-i lipseste.\nAtunci Dumnezeu a confectionat-o pe Eva\nDintr-o coasta a lui Adam.\nSi primului om atat de mult i-a placut aceasta minune\nIncat chiar in clipa aceea\nSi-a pipait coasta imediat urmatoare,\nSimtindu-si degetele frumos fulgerate\nDe niste sini tari si coapse dulci\nCa de contururi de note muzicale.\nO noua Eva rasarise in fata lui.\nTocmai isi scosese oglinjoara\nSi se ruja pe buze.\n""Asta e viata!"" - a oftat Adam\nSi-a mai creat inca una.\nSi tot asa, de cate ori Eva oficiala\nSe intorcea cu spatele\nSau pleca la piata dupa aur, smirna si tamiie\nAdam scotea la lumina o noua cadina\nDin haremul lui intercostal.\nDumnezeu a observat\nAceasta creatie desantata a lui Adam\nL-a chemat la el, l-a sictirit Dumnezeieste\nSi l-a izgonit din rai\nPentru suprarealism."|2530
Eusebiu Camilar|Rugăciune|"Cum sã nu umblu trist prin grãdini?...\nDin coastele tatei cresc rãdãcini.\nDin inima lui ierburi multe-au crescut,\nS-au înãltat, strãvezii, și-au cãzut...\n\nPrintre amurguri cânt și cosesc.\nSub care iarbã o sã-l gãsesc?\nMai multã rouã... Doamne, te-ndurã,\nSã-i înfloreascã trifoiul pe gurã...\n\nToate aceste minuni împlinește-le,\nCã el te-ar lãuda pentru toate:\nDar gura lui s-o deschidã nu poate\nNici pumnul, nici toporul, nici cleștele.\n\nButuci. Ierburi umede. Crini.\nCerșetori cu împãrații vecini.\nFructe în pârg. Rãdãcini.\nCine n-are pãrinți prin grãdini?\n\n""Cuget moldovenesc"", nr.4-5, aprilie-mai, 1942"|2881
Adrian Păunescu|Mă înrolez ca iarbă|"Și de le-aș pierde toate și iar le-aș pierde toate,\nAvere și putere și ochi și ideal,\nȚi-aș cere Ție, Doamne, o singură dreptate,\nSă mă transformi în iarbă, pe-un munte, în Ardeal.\n\nJustiția e oarbă, dar viața ne e oarbă,\nȘi apă cară demoni și îngeri la canal,\nDar eu, din timpul vieții, m-aș transforma în iarbă,\nȘi fă-mă, Doamne, iarbă, pe drumuri, în Ardeal.\n\nSă nu mai curgă sânge pe râurile noastre,\nDoar ploaia să se-audă pe streșini, ireal,\nCe dulci sunt ochii ”ciumei roș-galbene-albastre”,\nDar eu râvnesc postura de iarbă în Ardeal.\n\nNici binele, nici răul, nu se despart de lume,\nCi se găsesc într-însa și-o domină fatal,\nNu-mi mai doresc nici trepte, nici înfruntări, nici nume,\nCi dreptul de-a fi iarbă, pe-o stâncă, în Ardeal.\n\nȘi celelalte, toate, se pierd și se câștigă,\nE palpitantă viața acestui serial""\nAș saluta, statornic, ferigă de ferigă,\nDe-aș fi o iarbă scundă și moale, în Ardeal.\n\nAtât doresc, în clipa de sfântă încordare,\nÎn care șaua sare ea singură pe cal,\nToții caii să mă pască, în drumul spre hotare,\nSă crească-n pace iarba întregului Ardeal.\n\nFac cerere de iarbă, doresc să fiu o iarbă,\nO iarbă oarecare, în cel din urmă hal,\nSă potolească harta care-a-nceput să fiarbă,\nMă înrolez ca iarbă. Primește-mă, Ardeal."|4516
George Coşbuc|Scut şi armă|Domnul sfânt să ne iubească,\nŞi-al său Duh ocrotitor\nPlin de pace să plutească\nPeste Ţara Românească\nŞi-al românilor popor!\n\nNoi prin vremi ce ne-ncercară\nAltă armă n-am avut\nNumai dragostea de ţară\nCe strămoşii ne-o lăsară,\nŞi pe Sfântul Domn de scut.\n\nDar ne-a fost destul atâta!\nFruntea sus, voi fraţi ai mei!\nAstfel Cerul hotărât-a\nSă se nalţe amărâta\nŢară, prin puterea ei!\n\nMai făţiş, mai fără veste\nNe-aţi lovit, duşmani de voi!\nDar ce-a fost, a fost poveste!\nDragostea de ţară este\nŞi mai tare-acum în noi.\n\nŞi de cine ne-o fi teamă?\nMult a fost, să vă răbdăm,\nNebăgaţi de voi în seamă —\nAstăzi ştiţi voi cum ne cheamă,\nDacă nu, să vă-nvăţăm!\n\nNumai Domnul ne iubească\nŞi-al său Duh ocrotitor\nPlin de pace să plutească\nPeste Ţara Românească\nŞi-al românilor popor!|661
Alexandru Macedonski|Primăvara|Sub flori de măr\nCe mi se scutură în păr\nSe umple sufletul de soare;\nPe orice frunţi suferitoare,\nOh! ningeţi, albe flori de măr.\n\nSub liliac\nSunt pasări dulci ce nu mai tac,\nConcert de voci mângâietoare\nSărmani cu inimi gemătoare,\nUitaţi, dormiţi sub liliac.\n\nPe sub cais\nDin aripi bate albul vis\nDe-o inocenţă răpitoare:\nAmanţi cu inimi arzătoare,\nE fericirea sub cais.\n\nSub nucul lat\nTe afli însă izolat\nŞi-n umbra lui îmbătătoare\nTrecutul naşte ca o floare\nAh! de-aş muri sub nucul lat.|147
Dan Botta|Tristeţe|Ce tristă e-ntre vechii brazi\nPrivirea ta senină,\nCe tristă e grădina azi,\nDeşi de flori e plină!\n\nCe trist răsare chipul blând\nAl dragostelor mele,\nŞi ce tristeţe pe pământ,\nDeşi-s atâtea stele!|437
Radu Gyr|Cantonament|Zăcem şi trândăvim de două zile\nîn satul spart şi ars de proiectile.\nPe fundul asta sterp că o găoace\nîntreg batalionul 'se reface'.\nCum stăm prin curţi, pe resturi de gunoaie,\npărem dospiți din cărămizi şi paie.\nSimţim, adânc, în oase cum se trage,\nşi-n carne, frigul putred din bârloage.\nDeparte, câmpul susură litanii.\nZburdăm ieşiţi din găuri, ca guzganii.\nNe gudurăm sub soare leşiatic,\nîn vântul lânced cu miros sălbatic.\nCâţiva se laie lung şi pe cămaşă\nomoară urma gropilor vrăjmaşă.\nApoi rămân cu ochii duşi departe,\nîn amintire poate, sau în moarte.\nObrajii ard, cu pâlpâiri încete,\nsucim tutun în zdrenţe de gazete,\ncăscăm alene, curăţăm gamele,\nne descălţăm de humă şi obiele,\nzâmbim miraţi spre zarea dimpotrivă,\nsau lustruim bocancii cu salivă.\nÎn ochii tulburi încă se îngână\nmăcelul crunt de-acum o săptămână,\ndar râdem, când, în rece tremurare,\npe mâini ne joacă gologani de soare.\nDeodată, zvon Gamelele dogite\nsună, gemând, ca poftele lihnite.\n'Bucătăria' vine fumegândă,\nprivirea se cutremură, flămândă,\nşi-obrajii arşi se-neacă, în neştire,\nîntr-un surâs de mare fericire.\n\nPetrovka, Septembrie 1941|1747
Magda Isanos|Logodnă de primăvară|Vai, frumusetea ceasului de-acuma\nde ce nu-mi este dat s-o sorb cu tine,\nsi-alaturi sa simtim sub talpa huma\nde iarba vietii grea, cum de suspine\nmi-i inima de cind nu te-am vazut?\nVreau soarele, pe degetele noastre\nunite, un inel sa faureasca;\nalbastre zarile-n privirile-ti albastre\nsa le privesc si dragostea sa creasca\ndin radacini batrine ca gradina\n(mai mindra decit cea care s-a dus),\nsa-mi ierti, si eu sa-ti iert, de-asemeni vina\nde-a fi iubit mai mult decit am spus.|3438
Veronica Micle|Cand noaptea e adanca ...|Cand noaptea e adanca si-i liniste, tacere,\nCand si zefirul dulce pe frunze doarme lin,\nIar luna calatoare pe cerul cel senin\nA firii adormite e singura veghere,\n\nAtuncea al meu suflet, rapus de doruri multe,\nDestept, far-de repaos vegheaza ne-ncetat,\nCu-al zilei zgomot mare in veci neimpacat\nTacerea muta-a noptii ii place sa asculte.\n\nCe-aude el atuncea cand eu n-aud nimica,\nNu stiu, insa in pieptu-mi un farmec dulce simt,\nSi orizontu-mi pare ca e ingust si stramt,\nIar lumea uriasa neinsemnat de mica.|2022
Nichita Stănescu|Tema cu variațiuni : Partitura a VI-a|Să fi crezut de mine lacul\ncă sunt un simplu cal\nsau o descălecare de pe şa\ntinzând spre înecare\nde se făcu deodată vertical\ncu aripi de înaintare?\nCe frică-i fuse de lăsă\nsă plouă peşti dintr-însul\ncând uită-te şi uită-mă \ntot nu m-am înecat cu dinadinsul.\nCe face valuri valuri vericale?\nCe-şi ţine în pieziş corăbii? \nEl crede c-aş fi vrut ca să mă-înec\nîn trupul dumisale,\npe când aş fi putut ca să mă tai\nîntr-un cuţit sau nişte săbii.\nE lac nebun, vă zic, scârbos şi laş\nce fuge spre seară-ntruna,\ndemultă vreme-s înecat\nîn răsăritul din apus ce-l are luna.\nEl încă fuge când sunt mort\nevaporând întreaga mare de din port.|1583
Radu Gyr|Ofrandă|Din luptele şi-nfrângerile noastre\naşternem trepte noilor destine,\no scară de mărgean peste dezastre,\nsă urce paşii lumii care vine.\n\nDin fiecare rană care doare,\ndin orice suferinţă mai adâncă,\narmuri am pus pe piepturi viitoare\nşi spade-am pus în mâini ce nu sunt încă.\n\nIar dac-am plâns, din lacrima măiastră\nrăsare mângâierea de mătase\npe care mâine alţii au s-o lase\npe alte frunţi ce cresc din fruntea noastră.\n\nŞi-atunci în noaptea zgurei şi a zloatei\nînchidem luptă, lacrimă şi rană,\ndin dăruirea noastră subterană\nne-om face pâine pentru foamea gloatei.|1797
Radu Gyr|Îngerul din jeț|Adesea când adormi, poete,\npe-un stih zbârlit de-mpotriviri,\nprin colțuri luna își trimite\nnăluciri cu harfele subțiri.\n\nAtunci la masa unde-aseară\ncuvântul dârz, ca un mistreț,\nsta ne-mblânzit în călimară,\nun înger pâlpâie în jeț.\n\nLa masă-n locul tău el pune\nminunea mâinii pe condei.\nTu dormi și îngerul supune\nsilabe, strofe și trohei.\n\nDe dimineață locul gol e,\ndar tot ce singur n-ai înfrânt\npe masă s-a făcut corole și\ns-a-mblânzit de Duhul Sfânt.|3916
Adrian Păunescu|Căruciorul cu rotile|America nu se dezminte.\nEa, tocmai în aceste zile,\nNe mai trimite-un preşedinte,\nÎn căruciorul cu rotile.\n\nPrin orizonturi numai ţinte,\nÎn voie mişună reptile,\nŞi iarăşi e-un fior fierbinte\nÎn graniţele inutile.\n\nDin lacrimile fostei mile,\nMai strigă ruşii: înainte!\nDe Yalta tragicelor file,\nNe-aducem iarăşi, toţi, aminte.\n\nŞi, sub căruţul cu rotile,\nSe scoală morţii din morminte.|4415
Nichita Stănescu|Oase plângând|Dacă scuturi din mine\ntoţi strămoşii mei,\npână la urmă,\npână la urmă\nva cădea din mine\no stea!\nCe viaţă, doamne, se mai înghesuie\nsă curgă\nprintre doi stâlpi!|1496
Adrian Păunescu|Mamă țară|Cu lacrimi ți-aş scrie, bătrâna mea ţară,\nUn cântec făcut dintr-un lut absolut,\nCopiii să-ţi crească, duşmanii să-ţi piară,\nSă fii viitor, şi prezent, şi trecut.\n\nLa tine eu vin înainte de luptă\nŞi stau în genunchi, şi iertare îţi cer,\nŞi lancea îţi jur să-mi rămână neruptă,\nŞi dacă îmi ceri, pentru tine să pier.\n\nCe ochi de lumină, ce ochi ai tu, MAMĂ,\nPe noi în lumină şi milă ne creşti,\nŞi vorbele tale curate ne cheamă\nDin toate străvechile Ţări Româneşti.\n\nEu mamă îţi zic, dar aud că-ţi spun țară,\nCu lacrima-ţi scriu neştirbit jurământ:\nLumina din ochii tăi buni să mă doară\nOricât s-o-ntâmpla să trăiesc pe pământ.\n\nŞi cum să te dau pentru alta pe lume?\nComerţ cum să fac cu un deal de strămoşi?\nAl tău sunt eu, ŢARĂ, cu fapte şi nume,\nCa-n colţ de batistă, pe steag, să mă coşi.\n\nDă-mi pietre să car, dă-mi pe limbă ţărână,\nÎn oase răstoarnă-mi fiertură de stea,\nAcoperă-mi ochii şi taie-mi o mână,\nAl tău sunt de-a pururi, tu, MAMĂ a mea.\n\nC-a fost adevăr sau vis sau reclamă\nDe mic am aflat un cuvânt, Dumnezeu,\nAl LUI feminin îi eşti tu, ŢARĂ MAMĂ,\nPuterea supremă a tot ce-i mai bun.\n\nIubire deplină şi fără condiţii\nNu-ţi dau dacă-mi dai, ci-s al tău fiindcă sunt,\nPrin mine datori îţi sunt încă sciţii,\nMAMĂ, tu, ȚARĂ , cuvântule sfânt!|2342
A. E. Baconsky|Desen|Îmi place să privesc afară.\n- Când au căzut aceste frunze?\nŞi arborii se scuturară,\nŞi-n vizuini adânci, ascunse\n\nStau vulpi roşcate. Stoluri, salbe,\nPeste pădure, nori de ceaţă\nCa nişte zburătoare albe\nPlutind, de vârfuri se agaţă.\n\nNegru pământul se arată;\nPe câmpuri vântul iar adoarme.\nO ciută cade fulgerată\nDe trăsnetele unei arme.\n\nŞi liniştea cu-aripi uşoare,\nPrin mii de pori respiră-n toamnă.\nDoar plopii mistuiţi în zare\nSpre depărtare mă îndeamnă.|2654
George Topîrceanu|Romanţă în stil vechi|Se stinge amurgul cu roşii văpăi,\nŞi noaptea de vară\nCoboară-n tăcere pe munţi şi pe văi,\nÎnaltă şi clară.\n\nLa marginea apei să-şi caute vad\nO turmă s-abate.\nRăsare şi luna din codri de brad,\nÎn singurătate.\n\nMăicuţele-n umbra părerii de rău\nSe duc să se culce;\nDin vale s-aude un glas de pârău\nSălbatic şi dulce.\n\nOdihna s-aşterne pe sfântul lăcaş\nDin vremea străbună.\nŞi numai o fată cu dor pătimaş\nMai cântă sub lună.\n\nIubitul şi-aşteaptă s-o prindă în braţ\nLa poală de munte,\nŞi lung s-o sărute cu dulce nesaţ,\nPe ochi şi pe frunte.|2960
Ion Barbu|Edict|Această pontifică lună\nCuvânt adormiţilor e,\nDin roua caratelor sună\nGeros, amintit: ce-ru-le.\n\nO sobă, cealaltă mumie.\nDomneşte pe calul de şah,\nLa Moscova verde de-o mie\nDe turle, ars idol opac.\n\nDogoarea, podoabă: răsfeţe\nUn secol cefal şi apter.\n- Ştiu drumul Slăbitelor Feţe\nŞtiu plânsul apos din eter.|3084
Alexandru Philippide|Fluturi in zadar|Am inceput sa ma despart de mine\nMa simt mai linistit.E frig.Afara \nNu stii:e toamna ,ori e primavara..\nIar ploua?Nu. E vant pe strazi.E bine\nC-am inceput sa ma despart de mine.\n\nM-am saturat de mine pana-n gat,\nPrivesc in suflet,casc si mi-e urat,\nMa plimb prin mine ca un exilat\nSi ma cutreier iar in lung si-n lat\nSi caut iar,si caut iar,si stiu \nCa nimeni nu-i.Si fluier a pustiu.|170
Nichita Stănescu|Nod 32|Mai stau o înserare,\n ca să văd,\n umbră din umbră cum se lasă,\n cum al luminii văzătoare, dur prăpăd\n devine de din ce în ce mai moale,\n cum se lungeşte umbra după pomi,\n cum omul după om se prelungeşte,\n cum zidul dimineţii lent se năruieşte,\n şi cum lumina stelelor răsare,\n pe o cu totul altă înserare.|1484
Dan Botta|Cununa Ariadnei (fragment - VII) I|VII\n\nRăpește-mă pe-adînci, mirate mări, \nÎn care dorm păduri de madrepore*, \nCînd luna-ncinge tristele lor flore\nÎn fosforul adîncilor cămări! \n\nAdie-mi selenarele chemări \nȘi poartă-mă, în culmea albei prore, \nÎn unduirea cosmicelor hore, \nPe mări adînci, pe vesperale mări! \n\nÎncet, te duci pe brațele Palorii, \nSpre cerul unde ard Nemuritorii… \nGlorificată, pînzele-ți întinzi, \n\nÎn vîntul larg, pe-al undelor tezaur:\nCorabie ce vine de la Inzi, \nCu smirnă, cu tămîie și cu aur.|426
Cincinat Pavelescu|Voiesc să cânt|Sinaia, 1893\n\nVoiesc să cânt!\nPădure scumpă, leagăn sfânt,\nTu, ce-ai scăldat în poezie\nApusa mea copilărie,\nDin nou redă-mi avânt!\n\nVoiesc să cânt!\nSă fiu ce-am fost să uit ce sânt...\nCântarea e re-ntinerire,\nE un ecou de fericire,\nE cerul pe pământ.\n\nVoiesc să cânt!\nSă uit că totul e cuvânt,\nVis, nălucire trecătoare,\nCă viața este ca o floare\nCe crește pe-un mormânt.\n\nVoiesc să cânt!\nVoiesc să cânt!|395
Duiliu Zamfirescu|Salbele|Când a fugit către zori\nNoaptea a lăsat pe flori\nCâte trei rânduri de salbe\nDe mărgăritare albe.\n\nSoarele cum s-a ivit,\nRazelor a poruncit\nSalbele de i-a adus\nŞi la gâtu-i şi le-a pus\n\nDe-atunci orişicare floare\nPlânge scumpele odoare...\nIar de vreţi cătaţi în zori:\nVeţi găsi lacrămi pe flori.|519
Tudor Arghezi|Tanti, -n două geamantane|Tanti, -n două geamantane,\nAre cîteva romane,\nȘi mai are- ntr- alte patru\nCîteva piese de teatru.\n\nNimenea nu mai lucrează\nCă de-o vreme toți creează\nȘi să vezi, Doamne mă iartă,\nFac și cîte-o altă artă.\n\n1963\n\nTudor Arghezi -VERSURI-1980|4226
Mihail Săulescu|Unei trecătoare|Nu te-apropia, rămâi mereu departe,\nDar zâmbetul acesta să-l păstrezi;\nVrei să cladim cu visele deşarte\nO lume-n care mâine n-ai să crezi?...\n\nRămâi, rămâi aşa cum eşti acuma,\nFii o părere-a sufletului meu;\nMai bine e să nu se pară numa,\nDecât să ne încredinţăm mereu.\n\nDoar să visăm c-am fi putut odată,\nSă mergem poate pe acelaşi drum,\nEu visător, tu blândă şi curată,\nAşa cum eşti, aşa cum pari acum.\n\nDe ce te-ai opri şi mi-ai întinde-o mână,\nCând visul meu e-n strălucirea ta\nDin tot ce-i azi, nimic n-o să rămână.\nŞi mâine, din nou, nu te-aş mai căuta.|1255
Adrian Păunescu|Corn de tristă vânătoare|Aș lua un corn, un corn tăcut,\nȘi m-aș sui pe-un vârf de munte,\nSă vreau să cânt, să-l pun să cânte\nDurerea că te-am cunoscut.\n\nSă-mi fac din aripile frânte\nUn fuselaj necunoscut,\nSă fug cu tine în trecut,\nUn alt noroc să te descânte.\n\nSă înflorești de timpuriu,\nCurată, neagră şi fierbinte,\nSă nu ne cumpărăm morminte,\nSă mă cunoști și să te știu\nCa o pustie în pustiu.\n\nDar, vai, ce este înainte?\n\n(Iubiți-vă pe tunuri, 1981)|4430
Tudor Arghezi|Cameleoana|Sufletul tău e-un amazon\nCe-și pune pălării cu fulgi de struț,\nCizme de lac, mânușă, pantalon\nȘi-ncalecă pe-o cumpănă de puț.\n\nSufletul tău e-o mâță aurie\nCe se mândrește-n mers ca o panteră\nCa să vâneze șoareci de hârtie\nȘi zugrăviți, viței de dromaderă…\n\nSufletul tău e-un astru în exil\nȘi ca să dea o veșnică lumină\nAre nevoie, zilnic, de fitil\nȘi de alcool, petroliu sau benzină.\n\nSufletul tău e un florinte\nCe sare prin copaci cu bucurie\nȘi vrând să caute nu-și aduce aminte\nCum își începe vechea melodie.\n\nSufletul tău e-un iepure rănit\nÎntors acasă noaptea din cărare\nSe crede om și caută uimit\nLipsa cheilor din buzunare.\n\nSufletul tău e o madonă\nCare lăptează rumen, plin, la țâțe\nUn Christ strein de Biblia slavonă\nCu mâini de ghips, cu carne de tărâțe.\n\nSufletul tău e-un parc cu o intrare\nUnde mereu se-ascunseră sub brazi\nÎndrăgostiții toți și-n care\nSe mai preumblă-mbrățișați și azi.\n\nrevista „Luceafărul”, anul XXII, nr. 14, 1979|4115
Mircea Demetriade|Spleen |Ale mele zile sunt pustiuri cari\nRătăcesc în ele roze caravane;\nCâte visuri blonde, albe, suverane,\nCâţi emiri fatidici dar cu muşchii tari,\n\nCălărind pe negri, nobili armăsari,\nŞi cămile câte au trecut duşmane\nPrin nisipu-n flăcări şi cu doruri vane,\nEldorado,-n fine ca să le răsari?\n\nŞi câţi lei de-orgoliu au răcnit sub soare?\nOcean de sânge, aur şi vâltoare;\nÎnsă după zile, zile au urmat,\n\nIar pustiul creşte şi pustiu-i unul,\nPe când caravane câte-a spulberat\nSau le-a prins în munţii de nisip Simunul!|1267
Alexei Mateevici|Cântec De Leagăn|Stele-n Nistru, stele sus,\nDormi: povestea mi ţi-am spus,\nStele-n Nistru-mpădurit,\nDormi, odorule iubit.\n\nFie-ţi somnul uşurel,\nDragul mamei frumuşel,\nTe păzească îngeraşi,\nPuiul mamei drăgălaş;\n\nCa să creşti un moldovean\nMândru, falnic, năzdrăvan,\nSă-nverzeşti, ca un stejar,\nPaza vechiului hotar.\n\nSă-ţi lucească-n frunte-o stea\nDoar ne-a lumina şi ea,\nŞi cu codrul să te-ntreci,\nŞi dumbrăvile să-i treci;\n\nŞi să-i baţi cărările,\nSă ne sorbi durerile,\nŞi să treci la cela mal,\nŢara să ţi-o scoţi din hal.\n\nDe ocară apele,\nPuiul mamei, scapă-le,\nSă ne cânte zânele,\nRăsunând fântânile,\nSă ne râdă zorile,\nSă ne-mbete florile...\n\nStele-n Nistru-mpădurit,\nDormi: povestea s-a sfârşit...|218
Victor Eftimiu|Diogene|Acest atenian de faimă, din vechime,\nCe căuta un om cu felinarul\nDisprețuia măririle și harul,\nȘi regilor vorbea de la-nălțime.\n\nLângă cetate își avea hambarul\nȘi casă și nevastă, slugărime…\nPe semeni judecându-i cu asprime\nPuterilor își cunoștea hotarul.\n\nVenise fără niciun dar pe lume\nDar jinduia un nume, un renume\nȘi-atuncea, iată zdrențele viclene.\n\nMânca vârtos bucate de tot soiul\nApoi pleca, rostogolind butoiul:\n— Mă duc în târg să fac pe Diogene!|2087
Radu Gyr|Rondelul unui taraf|Zi-mi, balaoacheșe taraf,\nzi-mi, cobză neagră, zi-mi, lăută.\nCredeam, cândva, că și-n cucută\nrâd ochi albaștri de seraf.\n\nCredeam că buza mea sărută\nun hârb de cer și jos în praf.\nZi-mi, balaoacheșe taraf,\nzi-mi, cobză neagră, zi-mi, lăută.\n\nCredeam că-n clipa mea zbătută\ndespoi pământul pân-la jaf\nși-n orice zi aprind o sută...\nZi-mi, cobză neagră, zi-mi, lăută,\nzi-mi, balaoacheșe taraf.|4030
Alexei Mateevici|Viaţa|Frumoasă nestatornicie,\nViaţă, pentru ce-mi eşti dată?\nMintea-mi tace, simţul ştie:\nViaţa-i pentru viaţă dată.\nFrumoase-s toate-n lumea mare,\nCăci ziditoru-n ea s-ascunde,\nDar prin simţiri şi prin cântare\nLumina feţei Lui pătrunde.\nPe Dânsul a-L afla-n zidire\nCa-n carte voia a-i citi\nAceasta-i a vieţii menire:\nÎn Dumnezeu a vieţui.\n\nMai 1912|239
Nichita Stănescu|Adio,-i ultimul sărut |adio,-i ultimul sărut...\nbutuci zemoşi de cramposeie\ncu viţă tot,cu vană-n lut\nte-au fost mustit din bobi,femeie...\n\ns-au dus în vânt nescrise cărţi\nprin codrul negru ,de câmpie,\nde-au clătinat în multe părţi\nştirbiri,crâmpeie de hârtie.\n\nadio,dar; 'nainte mergi\nspre dealuri cocoşate...\nm-au judecat la tălpi cu vergi\ndescântece din paişpe sate\n\ndar n-ai ştiut:cântărea în roţi\nşi vremea-n crenge nu adastă\ne spartul târgului la Moţi\nşi voi să-mi cumpăr o nevastă\n\nde când era Isus cârpar\ncâmpia mea undind se scaldă\ncu crematuri şi bălegar\nse-ngrașe-n aburi jimblă caldă.\n\nceresc parfum de jimblă caldă|1304
Adrian Păunescu|Ziua din nucă|Se face zi ca o spărtură-n nucă,\nNeverosimil mă cufund în ea,\nUn dor de fosta noapte mă apucă,\nScrumit de zațul ce mă copleşea.\n\nAcum simt totu-atâta de departe\nŞi-atât de-aproape sinea mi-o găsesc,\nÎncât aş scrie până către moarte,\nC-un chef de histrion diavolesc.\n\nSunt rupte toate punţile spre lume,\nNu-mi mai e frică, nu-mi mai este greu.\nTrec omenirea-ntreagă pe-al meu nume\nŞi în hipotalam pe Dumnezeu.\n\nCând naufragii peste ceata deasă\nÎn Atlantida, unde toate mor,\nSe strigă aberant, din casă-n casă,\nCa să se-audă, eu sunt vocea lor.\n\nSe poartă convorbiri în somn, prin mine.\nSunt cablul tragic dintre surdo-muţi,\nMă ambalez şi construiesc ruine.\nLocalizez cosmonauţi pierduți!\n\nȘi totul - dintr-o mare oboseală,\nMă simt eteric şi-un oracol sunt,\nVăd, prin pereţi, perechi în pielea goală,\nCum se-nrădăcinează în pământ.\n\nCu fruntea simt nisipul din fereastră\nŞi-aş scrie până mâna s-ar toci,\nCe fericire, disperarea noastră!\nBombardament de zaț în zori de zi.\n\nAici, în nuca zilei, este bine,\nFăcută-i pe măsura unei minţi,\nCircumvoluţiuni ieşind din sine\nMi-aduc stigmatul rănilor fierbinţi.\n\nCând o să vină somnul, de departe,\nCoincidenţa va lucra fatal,\nŞi voi intra, cât mai adânc, în moarte,\nPrin punctul convergent de la final.|4625
Ioanid Romanescu|Pantum|Sufletul greu nu avu timp a mai vedea, \ncade în vis, cade în cer - dus de neant, \nîngerul meu, demonul meu, pierderea mea,\npoate auzi doar un ecou stins delirant.\n\nCade în vis, cade în cer - dus de neant -\nmoartea iubind spulberă sori, totu-i în van,\npoate auzi, doar un ecou stins delirant,\nau mai rămas fluviu de foc negru ocean.\n\nMoartea iubind spulberă sori, totu-i în van,\ndulce mi-ai fost, un paradis într-un infern,\nau mairămas fluviu de foc, negru ocean, \ncâte acum altui miraj i se aștern?\n\nDulce mi-ai fost, un paradis într-un infern,\nazi îmi apari îndepărtat și ireal\ncâte acum altui miraj i se aștern?\nstrig înecat - saltă-n reflux ultimul val -\n\nAzi îmi apari îndepărtat și ireal,\nsufletul greu nu avu timp a mai vedea,\n strig înecat - saltă-n reflux ultimul val,\nîngerul meu, demonul meu, pierderea mea.|794
Lucian Blaga|Întrebări către o stea|Stea care subt carul cel mare abia licăreşti\nnedumerită-ntre şapte lumini, a cui stea eşti?\n\nEşti steaua lui Verde-mpărat - duhul nemântuit?\nCe sărbătoare scuteşti? Ce ceas împlinit?\n\nAperi un mare mormânt, sau vreo apă vindecătoare?\nPăzeşti un norod, o cetate, sau numai o floare?\n\nPeste ce suflet, peste ce sfinte recolte\nveghezi mistuită subt vinete bolte?\n\nDe eşti a mea, păzindu-mi anul şi vatra,\nn-aruncă nimenea după tine cu piatra?|3341
Marin Sorescu|Opreşte|Opreşte!\nA răcnit sufletul,\nOpreşte să mă dau jos!\nSunt sătul de-atâtea corvezi,\nDe-atâtea determinări, obligaţii şi legi,\nEu am fost făcut să fiu liber.\n- Nu pot să mă opresc,\nI-a răspuns pământul,\n(Pământul din mine),\nDă-te jos din mers,\nDacă-ţi dă mâna\nŞi fă-o chiar acum,\nCând eu o să virez\nSpre scârbă şi tină.\nDă-te jos în cer,\nPrietene de-o viaţă,\nTe iau când revin.|2618
Victor Eftimiu|Cununile de laur|Parcă-am rămas eu singur pe pământ,\nÎn cer, ca-ntr-o clopotniţă uitată\nE-un clopot greu care-a uitat să bată\nCu funia purtată-n nori de vânt.\n\nCum înainte nu mai este vreme\nÎn urma mea, din nu ştiu care veac,\nPrin noaptea cu aripi de liliac\nÎncepe nu ştiu cine să mă cheme.\n\nŞi paşii mei răsună după mine\nCa nişte bulgări care nu m-ajung,\nRăsună tot în jur aşa prelung,\nTot golul-n care nimeni nu mai vine.\n\nÎncepe a umbla singurătatea,\nÎn jurul meu ca o mulţime mare,\nPrin beznă cad furnici ce vor să care\nÎn muşuroaie mari, pustietatea.\n\nSe năruie-ntunericul din nou,\nŞi-n noaptea-n care-s singura fiinţă,\nPământu-mpovarat de suferinţă,\nCulcându-se-ngenunche ca un bou.|2083
Ion Barbu|Aura|Mire, văzut ca femeea,\nCu părul săpat în volute,\nDe Mercur cumpănit, nu de Geea,\nCăi lungi înapoi revolute;\n\nLa conul acesta de seară,\nCând sufletul meu a căzut\nŞi cald, aplecatul tău scut\nÎl supse, ca pata de ceară,\n\nCrescut, între mâini ca de apă,\nCe lucru al tainei cercai?\nSub verdele lumilor plai\nArai o lumină mioapă.|3080
Ion Minulescu|Nihil|"Ascultă!...\nNisipul aleii\nTrosneşte ca focul din vatră,\nŞi treptele scării de piatră\nSărută pantofii femeii\nCe bate grăbită la poartă\nCu degete-absente de statuie spartă...\n\nPriveşte!...\nTăcerea coboară-n spirale\nRotunde şi-ovale,\nCa nişte confeti de-aceeaşi culoare...\nAleea-i o stradă cu două canale\nÎn loc de trotuare,\nCastanii par mături proptite de zid,\nIar scara de piatră (în loc să se urce)\nCoboară cu treptele-n vid...\n\nPriveşte şi-ascultă -\nCe linişte goală...\nSolemnă...\nŞi mută!...\n\n\nDeşteaptă-te, frate, şi nu mai visa,\nC-afară nu-i nimeni -\nNimic din ce-ai vrea\nO dată măcar să mai fie...\nE numai femeia din fotografie,\nO mapă cu ""lied!-uri"" de Grieg pe pian\nŞi fumul ce urcă din pipă-n tavan..."|3167
Alexandru Macedonski|Rondelul coroanelor nepieritoare|Coroane-n veci nepieritoare\nDintre frunzișurile mari\nAle bătrânilor stejari\nMi-așterne umbra sub picioare.\n\nDucându-mi pașii solitari,\nPe sub pădurea cântătoare,\nCoroane-n veci nepieritoare\nSimt în frunzișurile mari.\n\nAleea e-n apus de soare. --\nSe urcă flacări tot mai tari,\nȘi se răsfrâng, scânteietoare,\nPrintre copacii seculari,\nCoroane-n veci nepieritoare.|2679
Alexandru Philippide|Lied|Al meu mi-e sufletul, ori mi-e străin?\n\nMi-e sufletul de vechi amurguri plin,\nŞi-n mine plânge-un cântec fără grai,\n- Aşa cum într-un vechi amurg pe Rin\nCânta pe-o stâncă zâna Lorelei.\n\nDar cântecul, de l-a ştiut demult,\nSă-l spun acum nu ştiu, ştiu să-l ascult.\nNu pot să-l cânt, dar cântă-n mine-acum,\nAşa cum apa curge lung, sau cum\nClipetşe-o stea, ori şerpuieşte-un drum.\n\nAl meu mi-e sufletul, ori mi-e străin,\nPătruns în mine parcă fără veste?\n- Mi-e sufletul adânc ca o poveste\nÎn care e un vechi amurg pe Rin,\nŞi un luntraş îndrăgostit de-o zână.\n\nSunt cântecul pe care îl cântai\nLuntraşului pe Rin odinioară.\nSunt cântecul cu care îl chemai\nSă moară,\n\n- Şi sunt luntraşul,\nLorelei...|2714
Ion Minulescu|Rânduri pentru întregirea mea|"Azi-noapte-am încercat să mă-ntregesc\nCu focurile globului ceresc!...\nDar teama de-a rămâne tot ce sunt\nA sugrumat în mine orice-avânt -\nŞi-azi-noapte n-am putut schimba nimic\nDin existenţa mea de mozaic!...\n\nAzi-noapte-am fost învins -\nE-adevărat!...\nÎnvinsul, insă, n-a capitulat!...\nDar cum mi-am pus în gând să mă-ntregesc,\nÎntâmple-se orice s-ar întâmpla,\nLa noapte -\nCea din urmă noapte-a mea -\nVoi fi eroul unui ""fapt divers"" banal,\nDe care numele-am să-mi leg,\nCa şi defunctul meu coleg,\nSărmanul Gérard de Nerval!...\n\nŞi-atunci,\nDin trupul spânzurat\nDe felinar\nSe va-nălţa un crin imaculat,\nŞi Duhul Sfânt va coborî-n pahar...\nIar spectrul celui care-am fost ce sunt\nSe va lipi pe cer, în chip de Stea,\nŞi-n locul meu nu va rămâne, pe pământ,\nDecât mormântul agresiv\nŞi textul comemorativ,\nCu care viitorii cărturari\nVor proslăvi-ntregirea mea\nCa şi-ntregirea României Mari,\nPe Arcul de Triumf, de la... Şosea!..."|3189
Adrian Păunescu|Operă neterminată|Și, iată, strugurii în cer sunt copți\nȘi veste de recoltă mare vine\nȘi mie mi-este dor să fiu cu tine,\nMăcar, într-una din aceste nopți.\n\nȘi chiar de-ar fi să nu ne revedem\nDecât printr-un final ce se cuvine,\nTe-aștept, de dincolo de rău și bine,\nSa ne eliberăm de-acest blestem.\n\nIar dacă tu vrei, astăzi, altceva\nȘi dragostea, într-adevăr, ți-e moartă,\nDe insistența mea, te rog, mă iartă,\nSoluția, oricum, va fi a ta,\nCă-ntreaga noastră viață se arată,\nÎn chip de operă neterminată.\n\n(Liber să sufăr, 2003)|4548
Ioanid Romanescu|O suită de pantaloni albi|Știți cum vine dimineața în orașul\ndumneavoastră, Doamnă Poezie?\no sută de pantaloni albi rătăcesc\nîn fiecare noapte pe o stradă pustie,\n\nse văd numai pașii - cine să afle\ncă e unul, același, de mult rătăcit?\nel chiar din drumul său spre veșnicie\nsub plânsul stelei mari s-ar fi oprit,\n\nînsă e totul numai vis oriunde\n- chiar pasărea visează-n loc să cânte -\nși chiar când ne trezim e-același vis\nși scormonim prin vis cu aripile frânte,\n\nsunt nopți și zile, dar același vis\nne minte și ne tulbură-ntr-atât\n- orașul este altul, pierdut și el în vis -\nne pune plânsul mâinile în gât\n\nși ne trezim în vis și nu mai știm,\nși iar visăm și ne trezim în vis,\nși iar visăm și ne trezim - și astfel\nnu-i nimeni treaz vreodată-n paradis.\n\nO sută de pantaloni albi rătăcesc\n- și ne trezim și nu ne-am mai trezit -\ncad pumnii stelelor și vine noaptea\nși e același visul, de neînlocuit.|3069
Cincinat Pavelescu|Eu sunt un haos|Eu sunt un haos de-ntuneric,\nUn biet smintit fără noroc.\nTu cântă, glasul tău în noapte\nE ca o jerbie de foc!\n\nFrumoaso, viaţa mea amară\nE lanţ de chinuri şi plânsori,\nTu râzi, în trista mea sahară\nDin râsul tău vor creşte flori!\n\nPe când în inima mea arsă\nDurerea-nfige dinţi de şarpe,\nBlândeţea ochilor tăi varsă\nMelancolia unei harpe!\n\nŞi e destul ca rochia-ţi albă\nÎntr-o alee să tresară,\nCa-n sufletu-mi de iarnă rece\nSă crească flori de primăvară!|333
Nichita Stănescu|Să sărutăm|Să sărutăm această poartă de lemn bisericos\nși negru cu gură sângerând și moartă cu sufletul integru.\n\nSă n-o deschidem, să plecăm opuși ca polii doi,\n- magnetici, să fulgerăm atrași de nourii eretici\n\nŞi zdrang şi zdrong pe străzi pustii\nsă ducem inima în noi\nca pe un papagal, în colivii\ncu gratii de noroi|1544
Traian Demetrescu|E trist|E trist: din gândurile noastre\nŞi din durerile intime,\nNoi facem opere de artă,\nNe punem inima pe rime;\n\nŞi închizând-o-ntre coperte,\nCu lumea ei de armonii,\nNe-nstrăinăm de ea, şi-o ducem\nSpre-a fi vândută-n librării.|1911
Vasile Alecsandri|Stelele|De la mine pân' la tine\nNumai stele şi lumine!\n\nDar ce sunt acele stele?\nSunt chiar lacrimile mele\n\nCe din ochii-mi au zburat\nŞi pe cer s-au aninat\n\nCum se-anină despre zori\nRoua limpede pe flori!...\n\nVărsat-am multe din ele\nPentru soarta tării mele!\n\nMulte pentru cei ce sunt\nPribegiţi de pe pământ!\n\nMulte lacrimi de jelire...\nIar de dulce fericire\n\nAh! Vărsat-am numai două,\nŞi-s luceferi amândouă!|4277
Alexandru Macedonski|Albaspină|"Creştea un stuf de albaspină\nCe înflorea voios la soare,\nUmbrind o cruce în ruină\nPe valea Grecii răpitoare!\n\nÎn drum, trăsura ni s-oprise,\nS-apropiindu-ne de cruce,\nDin florile ce-mbobocise\nŞi ce aveau să se usuce,\n\nRupsei o ramură-nflorită,\nŞi cugetai, că chiar în groapă,\nSperanţa de-om nedespărţită\nCu omu-odată nu se-ngroapă,\n\nCă de-nsoțește albaspină\nPe om, şi-n moarte cu constanţă,\nEmblema ei de farmec plină\nNu strigă celor vii: ""Speranţa?"""|108
Alexandru Macedonski|Rondelul marilor roze|Mari roze bogate și grele\nAbia mai pot capul să-și țină\nDe luxul ce poartă pe ele,\nScăldate-n albastra lumină. \n\nMiresme plutesc prin grădină,\nIar roua deșiră mărgele\nPe roze bogate și grele,\nCe-abia mai pot capul să-și țină. \n\nAvântul simțirilor mele\nMă duce-ntr-o sferă senină\nDe ceața lumeștilor rele,\nÎn care, pe frunte-mi se-nclină\nMari roze bogate și grele.|156
Costache Conachi|Ziori de ziuă se revarsă|Ziori de ziuă se revarsă,\nȘi ochi încă n'am închis:\nCum să-i închid, când ei varsă\nPărae de foc aprins?...\nMă vait, strig cu suspinuri\nDar nu găsesc agiutoriu:\nCe pot lacrimi, ce pot chinuri,\nCând durerea-i de amoriu?...\nAh! moarte! numai la tine\nScăparea mea poate fi:\nDar la necaz moartea vine?\nȘi omul poate muri?\nRepezite dulce rază,\nDin doi ochi mângâitori,\nȘi vino de înviează\nPe alți doi, ce-s muritori!...\nAceasta-i a to putere,\nAceasta-i darul ce-l ai:\nCa numai printr'o videre\nViață iei și viață dai!\nNecazul meu este mare,\nEste rău, este cumplit,\nȘi să-l vindec nu am stare:\nCă tu l'ai pricinuit!...\nDar puterea ta-i mai mare,\nȘi de-i vrea îndată poți,\nNumai c'o îmbrățișare,\nDin focul lui să mă scoți!|406
Alexandru Macedonski|Rondelul domniţei|Iesind din balta Craiovita,\nUnde-a fost crai Craiovisin,\nVapaie, vezi plutind domnita\nMai argintata ca un crin.\n\nSub luna-i tremura cosita,\nIn suflet poarta ca un chin,\nPlutind pe balta Craiovita,\nUnde-a fost crai Craiovisin.\n\nIsi duse viata-ntr-un suspin,\nNedandu-si nimanui gurita,\nDar a rămas mironosita\nDin veacul cel de tot crestin,\nPlutind pe balta Craiovita.|2684
Octavian Goga|Scrisoarea Ta|Scrisoarea ta mi-a destrămat\nA visului beteală,\nCe viperă ţi-a-mprumutat\nVeninul drept cerneală?...\n\nCu slova ta vin anii toţi,\nŞi-n vraja lor mă fură...\nÎn rostul ei mărunt cum poţi\nSă-nchizi atâta ură?...\n\nCetind-o azi, ca alte dăţi,\nÎn mine-un gând tresare:\nCe-ar fi s-o sfârtic în bucăţi\nŞi s-o arunc în mare?\n\nDin ale scrisului tău veşti\nOtrava s-ar desprinde,\nCa mâine-atât amar de peşti\nPescarii n-ar mai prinde...|1696
Emil Brumaru|Elegie|O, vechi şi dragi bucătării de vară,\nSimt iar în gură gust suav de-amiază\nŞi în tristeţea care mă-nconjoară\nDin nou copilăria mea visează:\nIenibahar, piper prăjit pe plită,\nPeşti groşi ce-au adormit în sos cu lapte,\nCurcani păstraţi în zeama lor o noapte\nSpre o delicateţe infinită,\nCiuperci cât canapeaua, în dantele,\nIcre cu bob bălos ce ochiu-şi cască,\nAluaturi tapisate, crescând grele\nÎntr-o dobitocie îngerească,\nMoi miezuri de ficaţi în butoiaşe\nDe ou de melc, înlăcrămate dulce,\nMujdeiuri ireale, şunci gingaşe\nCând sufletu-n muştar vrea să se culce,\nŞi-n ceainice vădindu-şi eminenţa\nPrin fast de irizări şi toarte fine\nCeaiuri scăzute până la esenţa\nTrandafirie-a lucrului în sine!|2501
Alexandru Macedonski|Banchet la curte|(Poezie coreeană)\n\n\nVesel fumegă din cupe vinul roşu, generos,\nBeau curtenii şi s-aude câte-un hohot fioros,\nDar poporul e afară ce se vaietă şi plânge...\nVinul fumegă din cupe, vesel, roşu - dar e sânge.\n\nPiramidele de cărnuri mii de pofte răzvrătesc,\nŞi monarhul le priveşte cu un zâmbet părintesc,\nDar cetatea este plină şi de groază, şi de jale...\nPiramidele de cărnuri sunt victimele regale.\n\nArd în sfeşnice de aur parfumate lumânări,\nÎnsă ceara li se scurge cu-nnegrite lăcrămări.\nŞi serbarea se urmează c-o grozavă-nverșunare\nToţi se-nalţă şi închină ... - E a ţării-nmormântare.|116
George Topîrceanu|Cântec|Și-mi făcui din doruri mute\nCântece nepricepute, —\nŞi din cântecele mele\nSalbă de mărgele.\n\nInimă cu dulce chin,\nCine m-a-ndemnat s-anin\nDupă gâtul dragii mele\nSalba de mărgele?\n\nCă le smulse fără vină\nSă le risipească-n tină\nRoşii boabe de mărgele,\nDorurile mele!...|681
Nichita Stănescu|Somnolenţi|Nu se va mai vindeca în veci\ngenunchiul acesta julit al lunii\nîmpiedicat cu raze reci\nde mine\nNici stelele acestea şi julite\nnu se vor vindeca în veci\ncăzute dintre infinite\npe ale mele raze reci\nVor sta cu toate-n alergare\ndeasupra ochilor ce dorm\ncând răsuceam la întâmplare\ntot ce visam zicând că-i somn\ngenunchiul acesta julit al lunii\nîmpiedicat cu raze reci de mine, de mine|1563
Leonid Dimov|Veghe|Lăsați aici balerca fără toartă,\nDin gol, privirea să-mi înfig în artă.\nȘi, când de zmalțu-i orb voi obosi,\nSă-i beau poșirca din afuzali.\nLăsați și iataganul lângă mine\nSă-mi fie-aproape, negura când vine,\nPlecați acum, vedeți-vă de treabă,\nRămân aici de pază, la tarabă,\nVântoasa, visele să nu le fure\nCe le-ați adus în străchini de pădure.\nOpaițul l-aprindeți, să-mi privesc\nCum șade umbra-n jilț împărătesc\nȘi mă lăsați, așa, printre ulcioare,\nSă simt în unghii liniștea cum moare.|963
Tudor Arghezi|Nici suferințele nu sînt la fel|Nici suferințele nu sînt la fel.\nUnul apasă, altul rabdă-n el.\nPe unu-l doare talpa, pe celălalt grumazul,\nPe cei mai tari trufia, pe cei mai slabi necazul.\n\nTu gemi că eşti puternic, el geme că-i sărac,\nPe amîndoi jurat sînt să vă-mpac.\nUn vinovat îndură, alt vinovat înfrînge.\nTu dai otravă, semenul dă sînge.\n\nNefericiți și crînceni amîndoi.\nCare-i mai teafăr dintre voi?\nCînd schimb pe cel mai mare, de sus, cu cel mai mic,\nÎn cumpăna întoarsă nu s-a schimbat nimic.|4188
Ion Barbu|Lemn sfânt|În văile Ierusalimului, la unul,\nPăios de raze, pământiu la piele:\nUn spic de-argint, în stânga lui, Crăciunul,\nRusalii ard în dreapta-i cu inele.\n\nPe acest lemn ce-aş vrea să curăţ, nu e\nUnghi ocolit de praf, icoană veche!\nVăd praful - rouă, rănile - tămâie?\n- Sfânt alterat, neutru, nepereche.|3097
Emil Brumaru|Cântec naiv|Să ne iubim în pălării de fetru,\nÎn solniţe cu fluturi moi, sub masă\nPe pătrunjei şi ţelini ca finetul,\nLângă oglinzi cu căptuşeala groasă.\n\nIar seara, durdulii şi-n pielea groasă,\nScăpaţi de haine ca de o tortură,\nSă facem baie într-o portocală\nCoaptă de-amor, cu vorbe dulci în gură.|2492
Octavian Goga|Paris|Parisul, magică făclie,\nCum n-a mai luminat pe cer,\nParisu-n mintea mea învie\nȘi frigurile lui mă cer.\n\nParisul chiote și arde,\nCuprins de-al patimilor stol,\nCu clocotul din bulevarde,\nImensa harf-a lui Eol.\n\nParisul din povestea noastră,\nPrinzând misteriosul val\nO să ne cânte la fereastră\nMărețu-i cântec nupțial...\n\n(volumul Din larg)|3772
A. E. Baconsky|Love hobby|să iubești o femei cu pantaloni galbeni o mașină desăvârșită de făcut dragoste fără\ndragoste fără identitate fără vise să iubești fără să iubești cu să iubești după ultimul\nnumăr din\nVW Liebe la\nWannsee noaptea înnebunit de păduri și de amintirile unei pierdute\naureole barbare încercând să fii altul să fii dintre cei coborâți sub armele lui\nErik cel\nRoșu\ncând femeia zgâria copacii cu ghiarele să stingi farurile și să iubești o superbă\ndansatoare din plastic\nPygmalion & Co. să iubești\nPop sfâșiind salopeta de piele neagră\nnoaptea când vine roua și luna ajunge la ultimul\nSexy-Show în apele lacului și pletele tale\nse târăsc pe nisip ca franjurii\nYves\nSaint-Laurent franjurii stelele o femeie cu franjuri\ngalbeni și cu cinci stele o femeie cu faruri galbene și cu cinci stele o femeie o singurătate\no dragoste o mașină cu gânduri galbene și cu cinci stele|11
Adrian Păunescu|Bătrân ceasornicar|Bătrân ceasornicar, adus de spate,\nCe vrei să mai repari cu mâna ta,\nCând, nici o oră bună nu mai bate\nŞi secundarul cade pe podea?\n\nTu nu-nțelegi că s-au făcut contracte\nSă fie ceasuri doar cu baterii?\nTu nu-nțelegi că orele exacte\nS-au demodat şi nu mai pot veni?\n\nCe mai repari pendule fără vreme?\nNu vrei, de tot ce-a fost, să te desparţi?\nNepoţii tăi învaţă să te cheme,\nCa din oraş să-ți iei un ceas cu cuarţ.\n\nCe faci, ceasornicar de modă veche?\nTot mai repari ce este-n veci de veci\nIreparabil fără de pereche\nŞi fără sens în veacul douăzeci?\n\nEşti tot mai gârbovit pe dioptrie,\nMunceşti degeaba, faci exces de zel,\nDe tine veşnicia nici nu ştie.\nTu eşti vremelnic, eşti un vechi model.\n\nVremelnicia din bârlog te scoate\nȘi degetele tale-n van tresar.\nNoi n-avem dreptul la eternitate,\nDar nici la timp, bătrân ceasornicar.|4398
Adrian Păunescu|Semne de toamnă|Semne de toamnă ce nu mai trece,\nFrunza e caldă, lacrima-i rece.\n\nPloi nesfârșite, de purgatoriu,\nȘi se trăiește-n mod provizoriu.\n\nSemne de toamnă, osul se frânge,\nUrcă rugina direct pe sânge.\n\nFrunza în sine se răsucește,\nUn foc lăuntric o ține-n clește.\n\nSemne de toamnă, cine cu cine,\nOastea de gheață de unde vine?\n\nZădărnicie de trei parale,\nCel care cade n-o să se scoale.\n\nSemne de toamnă, noaptea e lungă,\nCine la cine să mai ajungă?\n\nCine la cine totuși mai speră?\nFrunza ce cade e-o barieră.\n\nSemne de toamnă, semne de moarte,\nOmul - de umbra lui se desparte.|2431
Tudor Arghezi|Creion 1|Fă-te, suflete, copil\nȘi strecoară-te tiptil\nPrin porumb cu moț și ciucuri,\nCa să poți să te mai bucuri.\n\nStrînge slove, cărți și pană,\nDă-le toate de pomană\nUnui nou învățăcel,\nSă se chinuie și el.\n\nGîndul n-o să te mai fure\nPrin zăvoaie și pădure,\nCu ecoul de cuvinte\nCare-ngînă și te minte.\n\nCînd tristețile te dor,\nUită tot și tîlcul lor|4126
Elena Farago|Despărţire|În mohorâta dimineaţă\n Mijesc luminile ca-n fum,\n Şi parcă dincolo de drum\n S-a isprăvit cu orice viaţă,\n Că nu mai poţi zări, de ceaţă,\n O streaşină, un pom, un fum…\n\n Şovăitor vă-ntindeţi pasul\n Sub greul jilavului nor,\n Vă doare-al inimii fior,\n Vă-neacă lacrimile glasul,\n Şi mut rămâne „bun rămasul”\n Pe buzele ce parcă mor…\n\n Doar mâinile înfrigurate\n Se caută, se-ating, se strâng…\n Şi iată că pe drum se sting\n Luminile, odată toate,\n Iar inimile vi se strâng,\n De-aceeaşi presimţire… poate.\n\n …Şi mâinile înfrigurate\n Se-nlănţuie de parcă plâng…|534
Gellu Naum|În general|În general nu se ştie precis dacă e bine sau nu să vorbim despre lucrul\nacela surghiuni despre ciudatul\nbine ştiut pe care îl ştiam singuri\ndespre migrările spre labirinturi blânde în care gemetele pot să aibă valori\ninestimabile\nîn general se face dragoste noaptea şi ziua şi seara şi uneori dimineaţa\ndupă calendare uşor eronate\nse coace pâinea şi se bandajează omoplaţii\nşi trcem pe marile bulevarde povestindu-ne amintirile de lăcustă\ntrecem ca nişte maldăre de coceni uscaţi şi foşnetul nostru stârneşte\nnostalgia celor ce se plimbă cu degetul în creolină\nvorbind acel limbaj urban-rural\ncu o dârzenie în ei capabilă de şi mai şi\nîn leagănul în Ştrandul şi în colivia lor.\n\nSe cresc pe lume plante atotputernice biruitoare\no lume vegetală ne priveşte de departe şi ne trimite ilustrate ventilatoare\nîn arşiţa care nu ţine nici o eră\no arşiţă totală ca un pat fără amintiri fără vise numai cu baldachin\nurban-rural şi noi ne existăm şi totul\ne un singur lucru\nun lucru presimţit cu sutien şi cu jupon pierdut gălbui pe suprafeţe aspre\n\nIar pe aleile acelea plauzibile prin scuauri\npoti să auzi cuvintele din cuvinte poţi să vezi\nclepsidrele pierdute în nostalgia lor\nfierul din tine ruginit în ele\nStapână lumii fata de balet doarme cu noi într-o cutie de conserve\nHeron din Alexandria îşi deapănă principiile\npe-un colţ de masă mic într-o cutie de chibrituri\nşi totul e limpede şi tu răsfoieşti tratatul despre Vid\nşi te plimbi în criolină sau pe bănci lângă un gard\ncu părul tău de Ofelie înecată în aburi\nşi eu îşi declar cele mai nobile sentimente într-o amforă albă\nîntr-un turn ca o calfă cu picioare umede ca ale femeilor după aprinsul\nlămpilor\nseara mâncat de ţânţari într-o regiune a transparenţei totale\npe când un papagal trist îmi dă lecţii de geografie\nfără nimic şi fără nicăieri.|2519
Mihai Eminescu|Și răsună printre papuri|Și răsună printre papuri\nGlasu-i dulce trăgănând\nȘi pe fața-i mișcătoare\nFața lumii legănând.\n\nIară unda sperioasă\nSe-ncrețește pe deasupra\nFuge repede spre țărmi.\n\n[1876]\n\npoezii inedite|3477
Ilarie Voronca|Bucurii îngăduite|Cum se bucură de eleganţa trestiilor, raţele sălbatice,\npăpurişul destramă un cântec pe panglica nemişcării\nîn ierburi alunecă tăciunii din privirea vulpilor\n\nbursucii se leagănă în adiere cu arbuştii\npitpalacii împletesc un şal din lumina sunetului,\ncaprele negre fac alpinism,\noglindesc înalţimile,\nploaia dăruie scoarţe olteneşti pământului,\n\nşi plugurile fac dragoste cu ţărâna, o sărută, o muşcă,\niepurii se pitesc la marginea zilei ca dovlecii,\nsoarele dă mălai vrăbiilor e o bucurie în argint a vocilor.|769
Adrian Păunescu|Evoluţia speciilor|Când ni s-a dat cuvântul, ni s-au luat aripile,\nZadarnic este dorul nostru după aripi,\nNoi invocăm în lume aripi şi, pentru a convinge,\nTrişti cheltuim cuvinte, îndureraţi de lipsa unor aripi.\n\nVrem să zburăm, vrem să trăim cu aripi,\nRâvnim luxoase aripi, cerem ceţoase aripi,\nVrem aripi şi vrem aripi, vrem aripi şi vrem aripi,\nŞi cheltuim cuvinte în goana după aripi.\n\nŞi iarăşi cerem aripi, oricui îi cerem aripi,\nDeşi când ni s-au luat aceste aripi\nNe-a fost cedat cuvântul,\nPe care îl trimitem după aripi.\n\nVrem să intrăm în aripi, să locuim în aripi,\nNi-i locul între aripi, acolo vrem să stăm,\nŞi cheltuim cuvinte: vrem aripi, daţi-ne oricăruia din noi\nPentru această viaţă câte un stol de două aripi.\n\nDeparte, între aripi, se-ntemniţează păsări,\nCu câte două aripi, plictisindu-se de zbor;\nŞi căutând terenul pe care să se-aşeze,\nLor de cuvântul izgonit de aripi le e dor.|2269
Grigore Alexandrescu|Pisica salbatica si tigrul|Un cotoi sau pisica,\nDin doua nu stiu care,\nNici mare, nici prea mica,\nDar foarte mîncatoare,\nSi din soiul acela ce-n paduri locuieste\nSi pe copaci traieste,\nVazu un tigru mare\nTrecînd pe o carare.\nDe sus de pe ghindaru unde era urcata,\nPisica socoti\nCa poate a-l îngrozi;\nSi far-a pierde vreme se adresa îndata\nLa tigru ce trecea,\nFara a o vedea:\n„Ia stai, ma rog, putin, jupîne de pe jos,\nCare te socotesti\nCa nu stiu cine esti;\nMîndria ce arati cu noi e de prisos:\nStii din ce neam ma trag si ca stramosii mei\nSînt fii de dumnezei?\nNemuritorii toti, din cer cînd au fugit,\nSubt nume de pisici în lume au trait.\nPreotii egipteni în templuri îi slavesc,\nSi niste tigri mici cu noi se potrivesc!„\n— „Daca stramosii tai cu tine semana,\nNegresit era prosti cîti lor se închina,\nRaspunse tigru meu; iar daca au avut\nVrun merit cunoscut,\nCeva dumnezeiesc,\nAtunci eu te caiesc,\nSi pentru starea ta de mila sînt patruns,\nCaci d-or fi cîte spui, zau, prea rau ai ajuns.„\n\nDesi multi au zis-o, eu tot o mai zic:\nSlava stramoseasca pe stramosi cinsteste;\nÎn zadar nepotul cu ea se faleste,\nCînd e, cum se-ntîmpla, un om de nimic.|2993
Vasile Conta |Sapho|Pe altarul poeziei, tu Sapho, preoteasă,\nAi presărat tămâia gândirei ideale,\nDin alte lumi adus-ai comoara cea aleasă\nDe nobile simţiri, prinos al vieţii tale.\n\nO, cântăreaţă antică, ce fină cugetare\nÎmbracă acele rânduri, duioasa-ţi poezie\nCa-n pădurile Dianei, împrăştie ambrozie;\nO strofă, e o simfonie din turbata mare.\n\nTrăind ca visătoare, tu n-ai simţit iubirea\nPe care azi o simte în lume orice fiinţă…\nAi cunoscut succesul şi gloria, dar firea\nS-a revoltat de atâta putere în necredinţă.\n\nCând Amor voit-a să te aibă curtezană,\nAi părăsit palatul în haina ta regească,\nŞi, cântând Mărei, ai rugat-o să primească\nÎn sânul ei virgin, o viaţă diafană!…|4286
Adrian Păunescu|Miros de coasă|E amurg și mai rămân\nLângă foc și amintire,\nMă adun din risipire,\nȘi încep să cânt păgân.\n\nA fi fire și nefire,\nNu mai știu ce mai îngân,\nUmblă cineva la fân,\nSimt venind miros suțire.\n\nTaie cineva lucerna\nCu o coasă veche, grea,\nCa și când și-ar repeta\nCă doar moartea e eterna.\n\nParcă-aș sta, parcă-aș pleca,\nParcă sunt altcineva.|2349
Adrian Păunescu|Ideologia perfectă|Ideologia atlantă este perfectă.\nPrin modul ei de a inculpa\nEa provoacă legi\nPe care nu le poate respecta nimeni.\nParlamentul atlant,\nStrăbătut de un fior,\nEminamente ideologic,\nEmite legi după legi,\nUna mai aberantă decât alta,\nUna mai imposibil de respectat\nDecât alta,\nPentru ca toți să fie vinovați\nÎn fața tuturor.\n\nPoezii cenzurate, Editura Paunescu, 1990|2289
Magda Isanos|Murim... ca mâine|E-asa de trist să cugeti ca-ntr-o zi,\npoate chiar maine, pomii de pe-alee\nacolo unde-i vezi or să mai stee\nvoiosi, în vreme ce vom putrezi.\n\nAtâta soare, Doamne,-atâta soare\no să mai fie-n lume dupa noi;\ncortegii de-anotimpuri si de ploi,\ncu par din care siruie racoare...\n\nSi iarba asta o să mai rasara,\niar luna tot asa o să se plece,\nmirata, peste apa care trece-\nnoi singuri n-o să fim a doua oara.\n\nSi-mi pare-asa ciudat ca se mai poate\ngasi atata vreme pentru ura,\ncând viata e de-abia o picatura\nintre minutu-acesta care bate\n\nsi celalalt - si-mi pare nenteles\nsi trist ca nu privim la cer mai des,\nca nu culegem flori si nu zambim,\nnoi, care-asa de repede murim.|3441
Tudor Arghezi|Inscripție pe o ușă|Când pleci, sa te-nsoțească piaza bună,\nCa un inel sticlind în dreapta ta,\nNu șovăi, nu te-ndoi, nu te-ntrista.\nPurcede drept și biruie-n furtună.\n\nCând vii, pășește slobod, râzi și cântă.\nNecazul tău îl uită-ntreg pe prag.\nCăci neamul trebuie să-ți fie drag\nȘi casa ta să-ți fie zilnic sfântă.|1964
Nicolae Iorga|Mistere|Ploi de stele\nTaie cerul,\nŞi misterul\nDuc cu ele.\n\nMii de gânduri,\nStele clare,\nNăvălind din depărtare,\nPier în rânduri.\n\nVieţi ce nu vor să revie\nLumineaz' o biată clipă,\nTrec pe-a clipelor aripă\nPe vecie.|1614
Nichita Stănescu|Nod 23|Mi-am furat trupul de copil,\nl-am înfăşat\nşi l-am pus într-un coş împletit, -\nşi l-am azvârlit în fluviu\nsă se ducă şi să moară în deltă.\n\nNenorocitul, tristul şi tragicul de pescar milos\nmi-a venit cu el în braţe\ntocmai acum!|3614
Dimitrie Anghel|Puterea amintirii|Ne vom aduce-aminte de toate pîn' la urmă,\nO, draga mea… Şi dacă viaţa nu se curmă\nCi stăruieşte încă închisă în morminte,\nAtuncea şi acolo ne vom aduce aminte !\n\nInertă de-ar sta mîna pe veci, şi gura mută,\nCa două negre peşteri ce-arar, îşi împrumută\nEcoul fără voie şi cînta în furtună,\nA noastre două inimi cînta-vor împreună.\n\nDe nu va vrea ce-i nobil în noi şi ce-i lumină\nSă-şi amintească, totuşi, aceea ce-a fost tină\nVa tremura, căci pururi argila modelată,\nPăstrează urma mînei de care-a fost sculptată.\n\nOricum, pînă la capăt aminte ne-om aduce,\nŞi oricît de departe destinele ne-or duce,\nMereu şi pretutindeni, oricînd şi orişiunde,\nCînd mi-oi suna eu lanţul, al tău îmi va răspunde !|462
Dumitru Iacobescu|Nocturnă|Din farmecul de lună, un luciu de mătasă\nÎnvăluie fantastic locașul celor duși;\nSosește miezul nopții și morții-ncep să iasă:\nSunt palide schelete cu frac și cu mănuși,\nCu șaluri de bunică, cu rochii de mireasă.\n\nÎn gesturi grațioase, dar reci și obosite,\nSe plimbă prin alee tăcuți și gânditori;\nDin golul plin de umbră al largilor orbite\nAcelași spleen sălbatic se-ntinde peste flori.\nIar florile pe brazde se pleacă ofilite.\n\nÎn umbră, pe o groapă, cu toți căscând s-adună,\nDoar unul stă deoparte - un tânăr trubadur;\nDezmiardă melancolic o liră fără strună,\nApoi, furios spărgând-o de pomii dimprejur,\nSe cațără pe o cracă și miorlăie la lună.|2859
Emil Botta|Vrăjitoarea|Și așa,\ncu scorțișoare și cuișoare,\nși tăciuni și cărbuni\nși vin de vanilie,\nașa, cu ochii legați.\nȘi mă afumă cu păr de lup\nși așează ea pe frunte\npiepteni ciudați de os,\no claviatură.\nȘi așchii\nși mari cioburi de lună\nși felii de cartofi,\namidonul trage durerea,\nține minte, să știi.\nDa, țin minte,\npacientul nu uită,\ndar este cineva uitat\nîn pădure, în orașul de fag,\no neființă culcată\npe un pat de moarte\nîn sarcofag de fag,\nnu cunoaștem persoana,\ndar este cineva\ncu ochii legați.\nCine a sugrumat statuia?\nUmbletele mele,\npe unde umblați ?\nȘi vine lumea\ncu eșarfe însorite\nși o prelată de pământ\npeste mine trântește,\nlumea.\nCe-ar fi\nsă mă vândă lumea,\nsă mă cumpere lumea,\nsă mă ia vrăjitoarea\nîn sacul de papură ?\nȘi să fie liniște, liniște,\nrareori doar un râs,\nal vrăjitoarei de papură.|597
Adrian Păunescu|Nimeni până la viscol|Nu mai e nimeni\nÎntre mine şi viscol,\nNumai eventuala bunăvoinţă\nA celor ce păzesc şi asmut ninsorile,\nÎn rest, vârsta prăbuşindu-se\nAsupră-mi, fără logică.\n\nNici tata, nici mama\nNu mai sunt aici,\nSă preia şocul,\nSă elibereze drumul din faţă,\nAcum, între mine şi viscol,\nE numai viscolul.\n\nNici măcar eu nu mai sunt,\nEu am murit azi noapte\nOdată cu mama,\nUltima mea pavăză,\nUltima mea redută.\n\nÎnainte de capitulare,\nÎnainte de blocaj,\nÎnainte de viscol,\nBunăvoinţa paznicilor de ninsori\nPoate însemna un popas\nLa un ceai fierbinte.\n\nApoi, viscolul lovindu-mă-n piept\nŞi eu ducând grija\nCopiilor care vin după mine\nŞi care, încă, nu ştiu\nCe e viscolul\nÎn toate ninsorile lui\nAsmuţite încoace.|2362
Cincinat Pavelescu|Corbii|Dlui C. Pariano\n\nO! corbi siniștri, vă iubesc;\nVoi, ce pe-al iernii alb lințoliu\nCădeți în stoluri ce-ngrozesc\nCa niște pete mari de doliu!\n\nÎn fracurile voastre negre\nDe ciocli aveți ceva de gală,\nȘi-n croncănitul vostru râde\nO ironie triumfală!\n\nDușmani cetăților banale,\nPrin vechi ruini v-adăpostiți,\nȘi sub disprețul vostru rece\nO lume-ntreagă-nvăluiți.\n\nDacă vă mușcă foamea, -ntocmai\nCa feudalii castelani,\nVă năpustiți pe avuția\nMuncită-a bieților țărani.\n\nȘi negrul vostru e simbolic;\nE doliul ce-ndurător\nPurtați victimelor căzute\nSub ciocul vostru hrăpitor.\n\nChiar Edgar Poe, în cinstea voastră,\nA scris balada-ntunecată\nAl cărei laitmotiv e tristul\nȘi-ngrozitorul: niciodată!\n\nO, corb sinistru, al meu suflet\nScârbit de lupte și de jale\nE-atras de doliul sarcastic\nCe-l poartă aripile tale!\n\nȘi-aș vrea pentru-a scăpa de viața\nSugrumătoare a cetății\nSă deviu regele ruinei,\nAl păcii și-al singurătății.|322
Radu D. Rosetti|Numai una|Am iubit, ca orice tânăr,\nMulte fete-n viața mea,\nToate mi-au lăsat pe panglici\nVecinicul: Nu mă uita.\n\nM-a iubit în taină una...\nȘi târziu, când am aflat-o,\nUită-mă, mi-a scris pe-o floare.\nȘi pe dânsa n-am uitat-o...|1724
Radu Gyr|Cenotafe|Și vine-o zi când vezi că numai praf e\nCe-a fiert în fraze, ce-a zvâcnit în verbe\nȘi că și frunți și-nțelepciuni și jerbe\nSunt numai biete hârburi de carafe.\n\nCum de-am crezut c-o taină încă fierbe,\nSub scrumul grămădit în cenotafe?\nCa o cunună moartă de garoafe,\nCad de pe tâmple lumile superbe.\n\nTiptil, ca să n-o simtă grămăticul,\nZădărnicia vine să ne prade,\nTriumfă în arcade mari Nimicul,\n\nSe fac nimic triumfuri și arcade -\nȘi-n timp ce deznădejdea-și coace spicul,\nUn ghimpe crește și-un luceafăr cade.|3859
Ion Minulescu|Cântece de toamnă|Toamnă... Vântul se strecoară\nŞuierând pe lângă zid\nŞi mă roagă să-i deschid\nCă-mi aduce veşti din ţară.\n\nVeşti din ţară!... De la cine?\nDe la ei ori de la ea?\nSă mai fie cineva\nCa să-ntrebe şi-azi de mine?\n\nDu-te, vântule, grăbeşte,\nŞi le spune c-ai aflat\nCum că cel de mult plecat\nA murit, nu mai trăieşte;\n\nC-ai bătut în lung, şi-n lat,\nRăscolind întreg pământul\nŞi că n-ai găsit mormântul\nCelui mort, dar ne'ngropat!|869
Nichita Stănescu|Numai o clipă|Numai o clipă, spuse aerul\npăsării care zbura,\nNumai o clipă, lasă-mă numai o clipă\nsa nu fiu de faţă cu dumneata.\n\nNumai o clipă, numai o clipă,\nspuse inima sângelui care venea\nNumai o clipă, numai o clipă\nlasă-mă singură de dumneata.\n\nNumai o clipă, numai o clipă,\ni-am spus morţii care rânjea\ncu roşii buze, cu albă dantură,\ncu tu şi cu A.\n\nLasă-mă numai o clipă\nîntârzie numai o clipă\ni-am spus celei care venea.\n\nDar ea nici o clipă\nn-avu vedere\nnici pentru mine\nnici pentru putere\ncăci se grăbea\nse foarte grăbea...|1493
Ion Luca Caragiale|Se poate glumi?|Da şi nu.\nSe poate - când ai de-a face cu oameni sănătoşi.\nNu se poate - cu oameni bolnavi.\nSe poate - cu oameni veseli şi bine dispuşi.\nNu se poate - cu oameni posaci si mâhniţi.\nSe poate - cu oameni de spirit.\nNu se poate - cu oameni proşti.\nSe poate - cu literaţi şi artişti.\nNu se poate - cu gloabe literare şi artistice.|853
Adrian Păunescu|Dreptul la vacanță|Mari ninsori pe noi să se aștearnă,\nSă miroasă-a sărbători de iarnă,\nBrazi eterni să lumineze veacul,\nMama să frământe cozonacul.\n\nPe pământ să râdă-n alb mirese,\nSă se-adune neamuri pe la mese\nȘi când vine frigul cel mai mare\nNoi să ne-ncălzim la sărbătoare.\n\nPrea e greu și prea s-au strâns dezastre\nSă scurteze dreptul vieții noastre,\nAxa lumii prea ades se-ndoaie,\nPrea se innorează de războaie.\n\nAvem dreptul la o simplă pace,\nMama cozonacii a și-i face,\nDă-ne astăzi legea ta, natură,\nPentru-un șpriț, o chiflă și-o friptură.\n\nȘi să stea la locul lor popoare,\nCasa ocrotindu-și fiecare,\nOmul bun, cu tot ce e și-l doare,\nSă nu-l calce nimeni în picioare.\n\nDupă-un veac lovit de-atâția cinici,\nVrem o săptămână de duminici\nȘi când iarna taina ei și-o lasă\nSă ne-ntoarcem, toți, la noi acasă.|2255
George Bacovia|Trudit|Iubito, și iar am venit...\nDar astăzi, de-abia mă mai port -\nDeschide clavirul și cântă-mi\nUn cântec de mort.\n\nȘi dacă-am să cad pe covoare\nÎn tristul, tăcutul salon, -\nTu cântă-nainte, iubito,\nÎncet, monoton.|2909
George Topîrceanu|N. Davidescu: Ploaia|A venit întâi un nor călător\nşi-a acoperit ca fumul\njumătate de cer şi soarele.\nEu mi-am dezgolit picioarele şi-am pornit încet pe drumul care duce la\npădure.\nToţi copacii au început să murmure.\nMai târziu un fulger a spart pântecele cerului.\nCopacii şi-au încetat pesemne cântecele şi picături de culoarea fierului\nau căzut.\nSub coroana palmieruui se făcuse-aproape noapte. Eu însă,\ncu inima strânsă,\nam mâncat smochine coapte şi-am tăcut.|2949
Octavian Goga|Unui scriitor vândut|lui I. Slavici\n\nNu-i simți în noaptea ta de jale,\nCum vin, convoi întunecat,\nEroii scrisurilor tale\nȘi ți se-apropie de pat?\n\nVin popi bătrâni cu barba sură,\nȚărani cu chip însângerat,\nVin să te blesteme din gură\nVin să te-ntrebe de păcat...\n\nȘi, spune-mi, nu te-ncearcă oare\nUn vis cumplit, un vis urât:\nCă mâna lor răzbunătoare\nTe-a strânge într-o zi de gât?\n\ndin volumul Cântece fără țară|3784
Nichita Stănescu|Una mai am|Una mai am dar nu spun care-i\nşi nici nimica nu mai zic de-acuma.\nCântecul Larei\ncercel mi-a atârnat azi de ureche şi de fum.\n\nMă clatin, dar ce ochi vederea\no gaură mi-ar face-o peste chip.\nAlaltăierea\nde foame am mâncat nisip.\n\nMai fără frunze şi mai fără oase\nm-arăt înalt şi suplu şi verzui.\nÎntoarse\nsunt arăturile lui NU-i.|1594
Adrian Păunescu|Eu sunt eu|Trenuri somnoroase pleacă întrebând\nCe-i cu mine-n gară, ce-oi avea de gând,\nPlec şi eu din gară şi tristeţea-mi port\nSpre mirajul galben din aeroport.\n\nGalbenă-i lumina, ochii mei sunt trişti,\nToţi privesc la mine ca la terorişti.\nUnde-aş pune pasul liber şi corect,\nFără îndoială, aş părea suspect.\n\nŞi pe zi ce trece lumea-i tot mai rea,\nCând nu vreau nimica, crede că aş vrea.\nGara mă somează, iarba nu-mi dă loc,\nPe aeroporturi parcă aş da foc.\n\nÎncordarea-n lume a crescut cumplit,\nEu mă simt suspectul care a iubit,\nŞi cu cât iubirea mi-o arăt firesc,\nCu atât toţi ceilalţi straniu mă privesc.\n\nAm cocoaşă-n spate şi am mâini prea mari,\nŞtergători de lacrimi am la ochelari,\nCum în lumea asta totul e cum nu-i,\nMă transform în altul fără voia lui.\n\nBat cu pumnu-n masă şi cu biciu-n cal,\nNu mai sunt patetic şi sentimental,\nFug râzând din gară la aeroport,\nUn pistol cu apă într-o mână port.\n\nPun pistolu-n ceafă la aviator,\nNu crâcni, urmează ruta ta de zbor,\nRuta dumitale este ruta mea,\nDar eu sunt eu însumi, nu altcineva.\n\nVreau după acestea pe acest pământ\nSă mă luaţi cu toţii drept ceea ce sunt,\nAcum observ cât e de greu,\nSă vă arăt că eu sunt eu.|4465
Alexandru Macedonski|Strigătul inimii|Avântă-te, suflet, prin dulce cântare\nŞi spune la lume, când este trădare,\nCa s-o deşteptăm!\nCăci dulcea-ne ţară trădată greu este;\nRomâne, la arme! Poetu-ţi dă veste,\nCu toţi să luptăm!\n\nÎnvinge-vei oare? Nimic nu reţine\nTorentul ce curge şi spre mare vine,\nDe însuşi împins.\nZdrobeşte odată şi lanţul sclaviei,\nIar după-aceea te dă bucuriei,\nCând tu ai învins!\n\nVezi cine-n tăcere, pumnalu-şi găteşte!\nVezi sub aste roze c-aspida-şi târăşte\nUn corp veninat,\nD-aceea acuma, la arme, române!\nNimic decât lupta, alt nu-ţi mai rămâne,\nCând eşti oprimat;\n\nCând legea cea sanctă vedea-vei călcată...\nO lege prin lupte ce fu proclamată!...\nNu! Nu vei tăcea;\nSub stindardul ţării, cu toţi ne vom strânge;\nCălcătorii legii vor zace în sânge;\nNe vom răzbuna!\n\nRomâne,-ţi trebuie, spre a te conduce,\nUn cap unde mintea, mai mult va străluce,\nŞi tu-l vei găsi!\nUn om ce renunţă la tot pentru ţară,\nNu unul ce este o cumplită hiară\nCând poate zdrobi!|162
Panait Cerna|Cântec de martie|A fugit din lume faur,\nTrist şi nejelit —\nCu săgeţile-i de aur,\nMartie l-a gonit...\n\nAlbi plutesc şi roşii norii\nPeste munţi şi chei,\nParcă sufletu-aurorii\nA rămas în ei...\n\nGârlele şi-ncep fanfara,\nŞi, pornind şuvoi,\nStrigă-n lume: primăvara\nA sosit la noi!\n\nCe gândeşti la vremuri duse\nŞi suspini mereu?\nLasă visele apuse,\nSuflete al meu!\n\nUită lumile de stele,\nCe-au căzut pălind —\nBucură-te de acele\nCare se aprind...\n\nAh, ce dulce e povara\nMugurilor noi!\nPrimăvara, primăvara\nA sosit la noi...|3787
Lucian Blaga|Oglinda din adânc|Când mă privesc într-o fântână\nmă văd cu-adevărat în zi\naşa cum sunt şi-am fost şi-oi fi.\n\nCând mă privesc într-o fântână\nghicesc în faţa mea bătrână\ncum ceruri şi pământ se-ngână.\n\nCând mă privesc într-o fântână\nştiu că-n adâncuri foste mume\nîmi ţin oglindă, ochi de lume.\n\nCând mă privesc într-o fântână\nîmi văd şi soarta, uit de nume.|3363
Camil Petrescu|Fragment III|Culege de pe stânci garoafe roşii\nCăci fulgerul pe toate le aprinde;\nSurâde când oceanul se întinde\nSă prindă în noianuri albatroşii.\n\nFă păşi mărunţi şi numără atent\nSau fă în gând un salt de tigru negru\nDansează graţios dar van, integru\nTrimite către stele-un compliment.\n\nPrin sate treci necunoscut şi mic\nLa fiecare poartă uită un sărut;\nUn derviş străveziu şi grav, calic\nSă stea-ntre ei şi tine ca un scut.\n\nCând singur eşti în câmp cu drumul\nŞi când te răsuceşti şi cânţi fără să ştii de ce,\nSă faci din toate-un autodafé\nŞi-apoi să pui să se presare scrumul.|277
Tudor Arghezi|Și nu știu|Pasăre mică,-n pomi pierdută,\ntu cînți de acolo nevăzută.\nDin graiul tău cu vocea mică\nÎmi pari aproape-a fi cît o furnică.\nAi fost lăsată singură în toată\nAceastă nesfîrşire depărtată,\nPlăpîndă, trecătoare și amară,\nȘi nu știu de trăiești pînă diseară.\n\n14 august 1957, Geneva|4221
A. E. Baconsky|Iarnă venind|Rotindu-se larg, zilele verii trecură,\nca pasărea, norii plutiră - ca pasărea,\nfrunzele mari ale-arțarului pieriră pe vânt -\nmlădioasă ca trestia, ploaia\npe câmpuri negre umblă murmurând.\n\nMă uit în preajma iernii peste câmpuri,\ncaut în ceață pădurile care fug și se-ascund,\ncând adorm obosit aud șoaptele ploii și cerbii,\ncerbii umblând prin somnul meu profund.\n\nVine zăpada undeva în zare,\nvăd de departe aripa ei de sidef\nstrălucind în amurguri târzii\nși munții se apropie de sate,\nplecându-se tăcuți către câmpii.\n\nȘi-mi vin în gând toate faptele mele,\nam timp să cuget liniștit la toate -\nprin seara lungă se despoaie vântul\nși drumuri mute zac necercetate.|8
Adrian Păunescu|Îmi pasă|Mi-e dor de tine\nŞi nu-mi ajung celelalte,\nUite că un surogat\nPentru puritate\nNu s-a găsit.\n\nMi-e dor de tine,\nMi-e tine de tine,\nMi-e înlăuntrul meu de tine,\nMi-e nu ştiu cum,\nMi-e nu ştiu ce,\nMi-e dor de tine ca de acasă.\n\nÎmi pasă!|4485
Adrian Păunescu|Dreptul la întrebare|Din toate drepturile lumii,\nPe unul singur nu-l cedez,\nE strategia mea intimă\nȘi este singurul meu crez.\n\nNu-l dau chiar dacă vin la mine\nToate statuile călări,\nE dreptul meu la îndoială\nȘi de a pune întrebări.\n\nNu l-a epuizat nici Hamlet,\nDeși l-a folosit de-ajuns,\nCred în puterea întrebării,\nChiar dacă nu-i găsesc răspuns.\n\nEa mi-e religie în viață,\nCu ea termin, cu ea încep,\nEu, simplu cetățean al lumii,\nMăcar atât mai am: întreb.\n\nCu pumnii strânși în fața morții,\nLa fel copiii mi-i cultiv,\nCa neamul omenesc de-a pururi\nSă fie interogativ.|4449
Nichita Stănescu|Orologiu cu statui|Pietrele deschid un ochi de piatră,\noasele deschid un ochi de os.\nCâte-un bot au câinii-n loc de ochi, şi latră\ndin trei boturi, generos.\nE un schimb de ochi mereu în aer.\nOchiul de pisică trece-n frunze.\nFrunzele foşnesc cu dulce vaier\nîn orbitele pisicilor lehuze.\nEu rămân cu pleoapele deschise, aburite.\nOchiul meu sticleşte-n turnul primăriei,\nşi, deodată, simt cum prin orbite\ncu un prunc în braţe-apar statuile Mariei.|3628
Alexandru Macedonski|Rondelul florilor de lună|Flori de lună ce s-agaţă\nSchimbă apa în brocart;\nPrintre frunze prinde viaţă\nCâte-un cântec de Mozart.\n\nSpre Saint-Cloud, ce doarme-n faţă,\nVal de val se duce spart;\nFlori de lună ce s-agaţă\nSchimbă apa în brocart.\n\nPeste-a Senei verde faţă\nDulci şi lungi fiori se-mpart,\nŞi de ţărmi ce se răsfaţă,\nCând corăbii se despart,\nFlori de lună se agaţă.|154
Ion Minulescu|Vara în capitală|"Au plecat bucureştenii toţi la băi\nŞi cu Vara n-au rămas în capitală\nDecât morţii şi gardiştii...\nIar pe străzile pustii şi prin odăi -\nPraful ce se-ngroaşă zilnic,\nŞi-n covoare -\nMoliile cu prezenţa lor fatală\nŞi cu veşnica lor poftă de mâncare...\nDe urât că n-are ce să vadă\nÎn monumentala noastră capitală,\nVara umblă toată ziua-n pielea goală\nPrin apartamente-nchise\n\nŞi pe stradă -\nDe la Parcul Carol la Şosea\nŞi de la Şosea la Cotroceni,\nÎnsoţită de o droaie de ţigani\nŞi de olteni,\nCare vând cireşi, rahat şi limonadă\nŞi-o poftesc să cumpere şi ea...\nVara însă-i fata de la ţară -\nBleagă şi prostuţă ca o oaie -\nNu ştie că-n capitală\nEste şi-o ""Baie centrală"",\nŞi când simte că-i zăduf din cale-afară\nSe răsfaţă-n Dâmboviţa cât îi place,\nCa Suzana clasică, la baie...\n\nIar pe mal, gardiştii - cască-gură -\nO mănâncă cu privirea lor şireată,\nCa bătrânii poftitori de trup de fată,\nŞi se-ntreabă:\nCe să-i facă?...\nSă-i dea pace,\nSau s-o vâre-n beci la prefectură?..."|3238
George Coşbuc|Aurora|Tu regină majestoasă, prietena lui Dumnezeu,\nCa un râu d'argint să varsă luminosul păr al tău\nPeste drăgălașii umeri, când răsari însvăpăiată,\nNobilă, cu ochi de zâmbet și cu mers ușor de fată.\nȘi cum vii, o visătoare, rătăcind pe cer așa,\nTu pierzi una câte una stelele din salba ta.\n\nTe-ai împodobit, Frumoaso, cu tot ce-i frumos sub soare,\nȘi Zâmbești cu ochii umezi de mărire și splendoare,\nArătând șireată pieptul desvelit d-al tău veșmânt,\nȘi din cer adânc lumina și-admirarea pe pământ.\nNorii-n calea ta cu vuiet speriați se'ndepărtează,\nCa tu-i biruiești, Stăpâno, cu puterea ta vitează.\n\nCât esti tu de bună, Doamnă ! Tu, cea cu alai de stele,\nFaci cărările, frumoase presărând argint pe ele,\nPui vopsea de argint - pe vârful munților intunecoși\nȘi te legeni blândă'n carul înjugat cu tauri roși.\nTu te lupți prin întuneric cu-ntunericul, și, plină\nDe puterea ta, lumina se renaște din lumină.\n\nTu prin munții cu prăpăstii ți-ai bătătorit poteci\nSi cu pieptul alb de fată luminând în cale treci,\nIar dușmanii tăi se-nchină și se umilesc în cale;\nNu atât însă puterii, pe cât frumuseții tale,\nCând zăresc ieșind din umbră ochii tăi nebiruiți,\nPieptul alb și fruntea albă și obrajii înfloriți.\n\nTe salut, frumoasă Doamnă, fiica cerului senin,\nInima tu mi-ontărește, că din inimă mă-nchin,\nRuga mea să-ți fie-aminte, că din suflet eu trimit-o,\nȘi când te întorci în ceruri, tu să nu te uiți, iubito.\n\nImnuri Rig- Veda în traducerea lui George Coșbuc|633
Nichifor Crainic|Limita|Aici pământul s-a-ngustat de-o şchioapă\nIar timpul, scos din lume, e pustiu.\nEu sunt cel care s-a trezit în groapă\nŞi nu-şi aduce-aminte c-a fost viu.\n\nPe frescă plăsmuirilor din viaţă\nUn braţ nemilostiv a dat cu var,\nNici foame, nici colori nu-mi trec prin\nfaţă,\nDoar alb păienjenit şi mortuar.\n\nO zi se scurge lungă cât o mie,\nDar zece mii s-au scurs că un minut.\nSunt abur ce se pierde-n veşnicie\nŞi cad ţărână-n golul absolut.\n\nViteze suflet, meşter pe ruine,\nCe-a mai rămas din tot ce-ai făurit?\nMai scump e un scaete decât mine\nŞi-atât sunt viu cât pipăi c-am murit.|1271
Nichita Stănescu|Viata mea se iluminează|Părul tău e mai decolorat de soare,\nregina mea de negru şi de sare.\n\nŢărmul s-a rupt de mare şi te-a urmat\nca o umbră, ca un şarpe dezarmat.\n\nTrec fantome-ale verii în declin,\ncorabiile sufletului meu marin.\n\nŞi viaţa mea se iluminează,\nsub ochiul tău verde la amiază,\ncenuşiu ca pământul la amurg.\nOho, alerg şi salt şi curg.\n\nMai lasă-mă un minut.\nMai lasă-mă o secundă.\nMai lasă-mă o frunză, un fir de nisip.\nMai lasă-mă o briză, o undă.\n\nMai lasă-mă un anotimp, un an, un timp.|3684
Lucian Blaga|Când clopotul bate|Când clopotul bate\ncu glasul\nPreadreptului,\nturnul ne-nvaţă:\nMergând în viată\npurtati-vă inima\nla înălţimea\nmândra a pieptului.|971
Nichita Stănescu|Gând 10|Inspiraţia este fundamentul artelor în genere, ea\neste exact ca impulsul electric care stârneşte\nfulgerul între doi poli. În momentul în care\ntensiunea între doi poli se creează, fulgerul apare.\nFără fulger nu poate să existe fulger.|3551
Radu Gyr|Dimineață de aprilie|Mladele leagănă smirnă, tămâie\nși cerul e tot pe pământ coborât,\ncă l-am culege de sub călcâie\nde n-am pleca după el cât de cât.\n\nMuguri albaștri ca ochii de înger\nne privesc de pe crengi de răchită.\nParcă n-ar fi pe lume înfrângeri,\nlacrimi și răni și ispită.\n\nAtât e-n priviri împăcarea de pură\nși-atât răsărit pe veșminte,\nde parcă miresme adie pe gură,\nnu biete, nu biete cuvinte.\n\nGândul se surpă-n hău ca-ntr-o ceață,\nca-ntr-o cascadă de spume.\nZâmbetul ni s-a desprins de pe față,\nrătăcind înalt peste lume.\n\nȘi fâlfâie-o boare atât de ușoară\npeste morminte, peste dezastre -\nparcă-ar fi Duhul Sfânt ce coboară\nsă ierte greșelile noastre.|3881
Radu Gyr|Iarnă|Trosnesc pe uliți pietrele de ger.\nCe Sfarmă-Piatră vine să le sfarme?\nLățos se culcă vântul și adoarme\nca un dulău cu labele pe cer.\nSe-oprește vremea-n aer fără glas,\nși-atât de albe-s crengile afară,\ncă nu par crengi, ci îngeri ce coboară\nde undeva, de pe-un iconostas.\nȘi-atât de alb e visul, și, ca el,\natât de albă-i lumea în lumină,\ncă fiecare gând care suspină\nca Duhul Sfânt se face porumbel.\nÎn țurțuri clari și scânteiri de sloi,\nsurâsul Maicii Domnului s-aprinde.\nLa ceas târziu, cu glasuri de colinde,\nvin amintiri la ușile din noi.\nNe bate-n geam o stea ca din povești.\nE poate steaua magilor, curată,\nsau poate-i numai inima de-alt'dată,\ncare ne cheamă încă la ferești.|1770
Nichita Stănescu|Al pământului|Stau şi ucid în linişte,\nfiinţele rezistente ale melancoliei\nPe lupi mai întîi, apoi duhul\nalbastru,\npe jderi mai întîi, apoi mistreţii\nşi râșii.\nîi smulg încet\ndin maxilarul închipuirii.\nFără dinţi, oasele par mult mai blânde.\nStau şi ucid în linişte şi din ce în ce,\ncerul din jurul meu se iluminează\nIau apoi plugul\nşi-l înfig adînc în pământ.\nînapoia mea răsare\nacoperit de grâu şi de porumb\nsoarele.\nRazele lui\nsunt de grâu şi de porumb\nLe aud revărsându-se-napoia mea\npe câmpia arată.|1316
Nichita Stănescu|Poezia|Ea se hrăneşte din privirile fixe\nca să poată exista,\nşi, când ochii se-nchid, se adapă\ndin întunericul eliberat de polii\nasurzitori ai timpanelor.\n\nAstfel trăieşte tot timpul,\ndeşi, uneori, se lasă să fie\nvisată în somn,\nhrănindu-se numai cu legănarea\nciorchinilor de ochi\natârnând de nori.\n\nEa are articulaţii de păianjen\ncând alunecă-n tăcere pe suprafaţa sunetelor\nşi se ridică la stele,\ncu sine împerechindu-se,\ncu ea însăşi îngreunându-se\nca să poată cădea înapoi, spre pământ.\n\nCu pavilioanele-albastre încordate,\nnumai viitorul o aşteaptă\nsă-i intre-n auz,\nşi ea stă acolo, o viaţă, hrănindu-se\ncu muzica sferelor. Apoi\nse-ntoarce deasupra noastră,\nspunându-se pe sine, în cuvinte.|1518
Nichita Stănescu|Nod 14|-La ea nu se vede\npentru că este timidă\nși se acoperă cu propria ei privire, -\nși se ascunde.\n- Nici la tine nu se vede,\nmi-a zis el.\n- Cum nu se vede?\n- Păi nu se vede, mi-a mai zis el.\n- Chiar nu se vede?\n- Nu se vede. Întreab-o pe ea\ndacă nu mă crezi, -\nși mai lăsați-mă în genere\namândoi în pace\ncă am treabă, -\nși ce trebuie eu să fac\nnu se vede!|3606
Radu Gyr|Caisul|Rotesc cireșii hore și ciulendre,\nîn zumzet de miresme și bondari.\nCaisul, năpădit de roade mari,\ne candelabru printre policandre.\n\nPocale par sau cuiburi de canari\nofrandele lui rumene și tandre.\nDar nu le vor nici mâini de copilandre,\nnici zburdele albaștrilor ștrengari.\n\nEi strâng oțetul zarzărei necoapte,\niar sus tânjesc aromele-minuni,\npălind pe triste ramuri fără șoapte,\n\nși cad în glod, trântite de furtuni,\nprecum din cer, în fiecare noapte,\ncad stelele-nghițite de genuni.|3843
Gellu Naum|Culoarea somnului|Am întârziat lângă aceste oglinzi negre. Au uitat să-mi\naducă steaua mea preferată și ceva călduros. Ei spun:\ntrebuie totdeauna să ții steaua în pumn - Cât despre\niubire trebuie să-ți vopsești ochii cu mult albastru sau\nsă-i închizi. Vom crede cel puțin că ești o stea mare.\n\nImaginea prezentă spiritului: două mâini în aceeași\nmănușe complectamente străvezie și se pot aduce caii\nnu importă ce cai chiar hipocampii.\n\nCa să pot cunoaște mai bine noaptea mi-am făcut un\nobraz de frunze veștede pe care mi-l pun pe figură\nde fiecare dată când ies. Lucru curios în ceea ce pri-\nvește aceasta sunt în întregime de acord cu cei doi\nlupi și cu meduza care locuiesc în sângele meu.\n\nSânii tăi într-o mână părul tău în toate buzunarele și\nvântul nu mai există.\n\nA te supune dorințelor. În acest joc poetic și pentru\nasta feroce complicitatea elementelor este asigurată.\n\nImensul cristal care-ți servește de pleoapă.|4655
Ilarie Voronca|Cotnar|Luna, ce maşină de călcat norii, rufăria\nmărilor, fruntea ta ca un salt prin\nierburi înalte, când anotimpul e servit în ceşti\ncu vin\nde Cotnar, şi apele se dezbracă precum armele vechi.\n\nVrei să întârzii ca plug în câmpurile cosite,\nceas mat în gări, cu despărţiri, cu întoarceri,\ncum pădurea se rupe în chiot, în aramă,\nşi cerul se schimbă ca plăcile de gramofon.\n\nTăcerea creşte cu buruieni în gând\nuneori glas între carpeni prins\nsă oboseşti în peisagiul ca biceps destins\nsurâsul tău în vine ca sanie circulând.\n\nStăpâneşte-mă ca un haiduc în bălţi\ncât elixir bântuie prin stea\nrăscoleşte-mi trupul contrabandist,\nînfricoşat un gând nevămuit\nîncalcă-mi inima ca o frontieră|3017
Carmen Sylva|Rugăminte|Mai ia-mă-n poală, mamă dragă,\nCă-i noapte-acum de tot,\nŞi-aşa-i de lung şi larg iatacul —\nMi-e somn de nu mai pot.\n\nSă-mi cânţi şi cântecul de-aseară,\nSă-mi spui şi basme-apoi\nCu zmei, să ne zbârlim iar, mamă,\nDe frică amândoi.\n\nŞi când mi s-or închide ochii,\nUşor tu să mă pui\nÎn pat, cum faci când stând plecată\nZici: puiul mamei, pui!|295
Ion Minulescu|Zâmbeşte|Când ţi se pare atât de greu, \nS-asculţi cum lumea te bârfesşe \nAtunci, ascultă sfatul meu... Zâmbeşte! \n\nŞi când cel ce-l iubeşti curat\nNepăsător te părăseşte, \nNu te uita ca e-ngâmfat... Zâmbesşe! \n\nPăstrează-mă în ochii tăi \nSă fiu mereu cu tine. \nAzi te iubesc mai mult ca ieri \nŞi mai puţin ca mâine. \nŞi dacă totuşi mă iubeşti \nPăstrează-mi amintirea,\nŞi nu uita că într-o zi \nŢi-am dăruït IUBIREA!|903
Costache Ioanid|Nimic nu sunt|Nimic nu sunt.\nUn strop de tină\nÎn care-ai pus un bob de grâu.\nUn ciob în care-ai pus lumina.\nUn spin din care scoți un rău.\n\n\nNimic nu sunt.\nO cupă spartă\nDin care faci un heruvim.\nSunt măgărușul ce te poartă\npe drumul spre Ierusalim.\n\n\nNimic nu sunt.\nUn rob netrebnic\nchemat ca jugul Tău să port,\nsă dau deoparte piatra rece,\ncând Tu dai viață celui mort.\n\n\nNimic nu sunt.\nO trestie frântă\ndin care faci toiag de fier\nO luminiță fumegândă\nce mâine fi-va stea pe cer.\n\n\nNimic nu sunt.\nDar Tu ești totul.\nȘi Tu Te-ai dat ca preț al meu,\nFăcând din pieptul meu chivotul\nce poartă-n el pe Dumnezeu.\n\n\nNimic nu sunt.\nNimic sub soare.\nDar Tu-ai dat tot pentru nimic.\nÎn veci să fii mereu mai mare ,\niar eu în veci, mereu mai mic.|420
Alexandru Vlahuţă|Țară de pripas|Un vechi tolbaș de vorbe late,\nOm norocos din cale-afară,\nS-a pomenit pe neașteptate\nStăpân peste întreaga țară.\n\nDin ea-și făcu o prăvălie,\nȘi ca un negustor de treabă,\nPentru ca-n lume să se știe,\nPrinse-a striga de la tarabă:\n\nPoftiți aici! Oricine are\nObrazul fără de rușine\nȘi-o conștiință de vânzare,\nPoftiți să faceți târg cu mine!\n\nProstie, lene, lingușire,\nEu cumpăr tot. Veniți aici!\nȘi cei mai nărăviți din fire\nMi-or fi tovarăși și amici.\n\nEu dau tot felul de noroace,\nCăci sunt atoateștiitorul,\nMăriri, averi. Să vie-ncoace\nToți trântorii ce le duc dorul!\n\nAșa, sunt zece ani de când\nPe norocosul negustor\nÎl auzim mereu strigând,\nȘi mușteriii vin de zor.\n\nÎn zece ani ce de-a lingăi\nNu se văzură-n slujbe mari,\nCâți oameni fără căpătai\nN-ajunseră milionari!\n\nVeniți și voi, străini calici,\nȘi strângeți tot ce-a mai rămas!\n\nCe să mai faci? Ce să mai zici?\nSărmană țară de pripas!|2740
George Coşbuc|Supțirica din vecini|Ea mergea căpșuni s-adune,\nFragi s-adune -\nEu ședeam pe prag la noi.\nEa, ca șarpele prin foi,\nVine-ncet, pe ochi îmi pune\nMâinile ei mici și moi,\nÎn ureche-o vorbă-mi spune,\nRâde lung și fuge-apoi.\n\nPieptul plin cu mâna-l ține,\nStrâns îl ține,\nCă-i piept tânăr și mereu\nAr sălta, și-n salt e greu.\nStă pe loc și-i pare bine,\nBate-n palme: - „Te știu eu:\nNu mai viu! De viu la tine,\nMă săruți și nu mai vreu!”\n\nEu o chem și-i spui de toate,\nMulte toate,\nMulte bune și-n zadar.\n- „Nu-mi faci capul călindar!\nNu te cred și nu să poate!”\nEu mă-ntorc: - „Ei du-te dar!”\nCapul mi-l proptesc pe coate,\nStau pe prag, pe gânduri iar.\n\nStând așa, un braț ridică,\nBlând ridică,\nPărul meu, pe frunte dat.\nCând mă-nalț rămân mirat.\n- „Te-ai întors?” Și, supțirică,\nEa pe piept mi s-a lăsat\nȘi zâmbea c-un fel de frică:\n- „Răule, te-ai supărat?”|2925
Nichita Stănescu|Autoportret|Ca si cum ochiul meu drept \ns-ar certa cu \nochiul meu stang, - \npe cine sa planga omul \ncare din pricina nasterii moare. \nHai, uitati-va si voi: \neu sunt singurul vultur \ncaruia i-a fost cusut la loc \ncapul, dupa \nretezare. \n\nNumai ca mie \nmi s-a cusut \nretezatul cap \ncu un ac de cort \npe un trup \nde om.|1351
George Coşbuc|Imn|Regelui nostru şi-acum\nŞi-apururi mărire şi-onoare!\nDin cer serafimii scoboare\nCu săbii de foc să'nconjoare\nŞi sfânta-i persoană şi tronul,\nŞi pace să fie-al său drum!\nŞi pace-al său drum\nSă-i fie, \nŞi faima-l urmeze 'n vecie!\nGlorie-urmaşilor săi!\nSă poarte prin veacuri cu fală\nCoroana şi haina regală,\nS'oprească duşmanii 'n năvală\nŞi, mândri, Române, să'nalţe\nRenumele fiilor tăi!\nAl fiilor tăi\nRenume, \nDin margini la margini de lume!\nŢie salutul suprem, \nPământule-al ţării străbune!\nEroic fanfara răsune,\nDin munţi şi din văi să s'adune\nSă-şi apere steagul voinicii\nŞi limba şi legea ce-avem —\nO limbă ce-avem\nŞi-o lege, \nŞi-o patrie sfântă şi-un Rege!|649
Adrian Păunescu|Precuvântare|Simt inima dictându-mi ritmul ei\nŞi-ncep să scriu aşa cum ea îmi bate\nO carte pură, fără de idei,\nO carte de pasteluri vinovate\nCa-n fiecare vers sinucigas\nMereu e o întâmplare care plânge,\nMereu e condamnat un peisaj,\nMereu natura e un desant de sânge\nŞi inima îmi spune să pun munţi\nŞi vai, să pun în vers, păduri şi nume.\nSă uit că noi ca oameni stăm înfrânţi\nSpre-a fi învingători tot noi ca lume.\n\nNatura e sătulă de idei,\nŞi a găsit vindecătoarea cale,\nNoi suntem numai copiile ei,\nEa-i seiful actelor originale.\nAcuma când murim ne-ntoarcem blând\nCu toţii spre ediţia cea pură\nŞi ploile ne-aşează murmurând\nÎn matricea primară din natură.\n\nAm fost risipitori şi guralivi,\nAm urmărit halucinante ţeluri,\nMurim, redevenind definitivi,\nSpre-a reintra în temple şi-n pasteluri.\nIată de ce simt inima în piept\nDictându-mi ea pasteluri pentru-o carte\nŞi-un trăsnet din natură mai aştept\nCe scriu aici să ardă mai departe.|2390
Adrian Păunescu|Bocetul epuizant|M-aș așeza cu capu-n pumni și-aș plânge\npentru destinul meu ursuz de cuc,\ncă nu pot la sfârșit nimic să duc,\naș plânge lacrimi, ca să curgă sânge.\n\nSă mi se scurgă sângele din vine\nîn bălțile finalului de veac,\nsă pară că vorbesc, dar eu să tac,\nsă tac în gura mare despre tine.\n\nSă tac iubirea mea adânc-bolnavă,\nsă tac și fulgerul că te-as zdrobi,\nsă tac ca încleștatul de gingii,\nsă tac și a revanșă, a gâlceavă.\n\nM-aș plânge pân-la os și pân-la nume,\nprin ochi, ca lacrimă, să ies din lume.|2179
Nicolae Iorga|Adesea ...|Adesea 'n nopţile de vară,\nCând vântul parcă te desmiardă\nŞi când a lunii albă pară\nPe geamuri vine să se piardă;\n\nCând nu-i un glas în lumea'ntreagă\nDecât o frunză ce se pleacă,\nOri un liliac cu-aripa bleagă\nCe prin frunziş vine să treacă,\n\nŢi se trezeşte-o amintire,\nUn chip uitat de multă vreme,\nCe blând şi trist ca prin şoptire\nÎn lumea-i cată să te cheme.\n\nUn glas ce l-ai iubit odată\nPare că-ţi spune la ureche\nO vorbă de demult uitată\nŞi care-ţi pare-aşa de veche …\n\nTe'ntorci atunci cu ani'n urmă,\nTe faci iar om din alte dăţi,\nTimpul trecut întreg se curmă\nŞi cum erai atunci, te-arăţi.\n\nÎn orice stea, ce trece-a lene,\nVezi ochi ce'n lacrimi i-ai lăsat,\nVântul ce tremură'n poiene\nÎţi pare glasul cel uitat.\n\nŞi când, trezit, îţi vii în minte,\nTe miri obrajii cum sunt uzi\nŞi cum în jurul tău cuvinte\nDe dor, ca'n vis, le mai auzi.|1604
Demostene Botez|Rănitul dintre linii|Ce plumb mă leagă de pământ,\nCe greu mi-e trupul şi ce frânt,\nCe linişte e-n jur acum\nMi-e viaţa numai ca un fum.\n\nÎmi cad pe faţă fulgi de nea\nCa pe un bulgăr de mormânt\nŞi nu-i nici ploaie, şi nici vânt,\nCe rece e pe faţa mea.\n\nDe unde-n gură-atât cobalt,\nCe mult aş vrea să-mi fie cald,\nSă nu se-audă nici un tun,\nCe-nalt e cerul şi ce bun.\n\nToate-s aproape şi departe\nŞi parcă-s legănat de ape,\nCu ochii în eternitate,\nCe stranie singurătate.\nIar ninge tare şi mi-e frig,\nAş vrea să mă ridic, să strig.\nCine-i alături şi mă cheamă,\nMamă, mamă.|446
Costache Ioanid|Iată omul|"Iată Omul! strigă-n Iad Pilat\nCine iarăşi L-a crucificat?\nCine-I scoate umbra de sub văl?\nDaţi-mi apă mâinile să-mi spăl!\nRevărsaţi-mi râuri peste pumnii plini!\nSângele acesta voi l-aţi vrut, rabini!\n\n""Iată Omul!"" umbra a răspuns,\nEu sunt umbra Omului străpuns.\nÎn zadar în lumea de păcat\nmâinile pătate ţi-ai spălat.\nCei spălaţi de apă, ca şi apa pier.\nCei spălaţi de Mine, sunt cu Mine-n cer!\n\n""Iată Omul!"" strigă-n Iad Pilat.\nCine iar Îl vrea crucificat?\nEu am spus întregului popor:\nPe-mpăratul vostru să-L omor?\nGândul meu pe cruce lămurit l-am scris.\nNu sunt eu de vină! Nu eu Te-am ucis!\n\n""Iată Omul!"" umbra a răspuns,\nOmul care vede în ascuns.\nDându-Mi titlul de-mpărat iudeu,\ntu stăteai pe însuşi tronul Meu...\nŞi, scriind pe cruce al domniei semn,\ntu domneai în slavă, Eu muream pe lemn...\n\n""Iată Omul!"" strigă-n Iad Pilat!\nCa stăpân, Cezaru-i vinovat.\nEu eram guvernator roman.\nN-am rostit osânda ca duşman.\nN-am oprit să-Ţi pună trupul în mormânt.\nNu sunt ucenic, dar nici vrăjmaş nu-Ţi sunt!\n\n""Iată Omul!"" umbra a răspuns,\nOmu-n care singur te-ai străpuns.\nTu ai vrut şi glorie şi-arginţi\ndar s-ajungi la urmă şi-ntre sfinţi.\nNu-i decât o cale spre Eterna Stea!\nCine nu-i pe cale, e-mpotriva Mea!"|415
Nicolae Labiş|Muntele cântă|Cand soarele rasare rubiniu, dimineata,\nPrin munti,\nPeste ape si punti,\nSe naste cu vuiet de munca, viata.\nCamasile negre, vargate,\nInfasoara corpuri vanjoase, bronzate,\nBatute de soare, batute de vant\nTapinele scurma cu ciocul de fier\nIn arbori ce pier\nSi cad la pamant.\nAici,\nIntre miezuri de stanca,\nIn noroi sau in funduri de rapa adanca,\nCu palmele batute, cu buze crapate,\nCu ploaia si vantul si soarele-n spate,\nCu inima-n flacari, fierbinte ca jarul\nMunceste mereu tapinarul...\nCand noaptea perdeaua de umbra-ti desface,\nCand soarele raze-n hatisuri implanta\nViata se naste\nSi muntele canta.|1650
Adrian Păunescu|Castelul|"Făcut-am castelul acesta\nFărâmă legând de fărâmă\nŞi-acum când e gata, prieteni\nPriviţi-l ce trist se dărâmă.\n\nCastel pentru numai o noapte,\nIluzie care se sparge\nŞi viaţa aceasta ce trece\nŞi pururea nu se întoarce.\n\nLuaţi fiecare o parte\nDin marea cetate uzată,\nAscundeţi cu toţii castelul,\nCă poate-l refacem vreodată.\n\nAlpiniştii se duc să se culce\nÎn scurta lor viaţă faimoasă,\nLuminile scenei coboară\nŞi toţi vă-ndreptaţi către casă.\n\nAdânc multumiti pentru vremea\nTrăită de mult împreună,\nCastelul în țăndări se sparge,\nPlecați și plecăm,„Noapte bună!”\n\nȘi scena acum se-nchină\nScăldată de ultimul brio\nŞi ca să fim singuri vă spunem\nŞi ""La revedere"" și ""Adio""."|2196
Adrian Păunescu|Personajul principal|Acest roman de dragoste,\nîn care te-am descris\nCa personaj principal,\nTremură din toate literele,\nCa să te cuprindă.\nAstâmpără-te,\nNu mai sări din mers,\nNu deveni imprevizibilă,\nRespectă regula jocului:\nEu te scriu pe tine,\nNu tu pe mine.\nŞi, pe de altă parte,\nNu se iese dintr-un roman\nDupă cum îţi vine,\nPregăteşte-te, nu întârzia,\nTe-aşteaptă, oricum,\nMadame Bovary şi Anna Karenina.\nTrage coperta ultimă, după tine,\nFă curat printre litere,\nDeschide titlul,\nSă intru şi eu la noapte,\nCă mor aici\nPe coperta din faţă\nDe dorul tău.\n\n(Liber să sufăr, 2003)|2383
Lucian Blaga|Asfințit|Peste-aceleași arătări și-aceleași case\nclopot de sear-aud. Și stau în cruce\ncu o zi sub cer pierdută.\nPrin ani sub poduri se depărtează\nce focuri vechi? ce nouă plută?\n\nPrintre ziduri ceasul umbrelor mă-ncearcă.\nSe desface - care poartă?\nSe deschide - care ușă?\nIes vârstele și-mi pun pe cap\naureolă de cenușă.\n\nÎntârziind sub vremi schimbate,\nîmi taie drumul - care prieten?\nÎmi taie pasul - ce vrăjmaș?\nAh, pasărea Foenix ca altădată\nnu mai zboară peste oraș.|3285
Emil Botta|Prinos|"Prințul norilor, tatăl florilor,\nAdonai\na vizitat la miez de noapte albastrul pământ.\nO, cum ondulau brațele margheritelor\nși câmpia.\n\nAdonai s-a oprit la cocioaba urzicilor și trufașul munte a încremenit.\nJivinele cu botul pe labe au articulat câteva silabe.\n\nVântul ca un sclav își rupea degetele\nca ele să nu mai treacă prin lira copacilor,\ndoar ulciorul șchiop aduse apă,\nși au mai venit un codru de pâine, un drob de sare\nși o ceapă.\n\nAdonai mulțumind lucrurilor umile\ns-a urcat la cer, peste fire.\nCocioaba urzicilor era un trandafiriu rai\nși ulciorul și pâinea și sarea și ceapa cântau :\n""Adonai,\nAdonai""."|586
George Topîrceanu|N. Davidescu: Întoarcerea fiului risipitor|Eu, tată, am plecat\nşi te rog să nu fii supărat, căci dac-aş fi rămas\nn-ai fi tăiat acum viţelul cel mai gras.\nAm colindat flămând pământurile,\nşi m-au bătut în faţă vânturile, şi m-a pârlit soarele,\nşi m-au durut picioarele...\nAcum te văd şi-mi pare bine, aşadar\nte rog să nu te uiţi urât la mine că plec iar.\nEu sunt stâlpul de care inima ta se razimă.\nPorunceşte să-mi aducă nişte poame\nşi o bucată mai mare de azimă,\ncă până s-o frige viţelul mor de foame...\nPhi! câte lucruri ciudate am văzut pe unde-am trecut.\nDe vreo două ori am fost chiar slugă\nşi-am păzit o turmă de râmători. Dar stăpânul m-a luat la fugă: Zicea că eu\nam ştiut\ncă femeia\npe care-o luase tocmai din Idumeea se ţinea cu un vecin\n(stăpânul meu avea şaptezeci de ani cel puţin). Şi m-a bătut\ncu un băţ uscat de măslin.\nVai, tată, prin câte locuri am umblat! Dar să ştii că nicăieri nu te-am uitat,\nci de câte ori vedeam pe alţii stând la masă, eu m-am gândit:\n„Ce bine trebuie să fie-acum acasă!„ Şi-am venit.|2948
Costache Ioanid|Unde-I?|- Unde-I Pruncul cel din iesle,\ncare aduce zorii?\nUnde-I Pruncul? întrebară\npe la porţi păstorii.\n\n- Unde-I Pruncul nou-născut,\nvrednic de omagii?\nUnde-I Pruncul cel prezis\nîn profeţi şi Lege?\na-ntrebat apoi Irod,\nfiorosul rege.\n\n- Unde-I Pruncul care vrea\nsă ne schimbe paşii?\nUnde-I Pruncul? ne intreabă\nstelele şi Duhul.\n\nO, ce har să poţi răspunde\nzărilor senine.\n- Pruncul Sfânt e-n pieptul meu,\ne născut in mine!\n\nAMIN|2816
Radu Gyr|Simplitate|Seara, pândeam să-mi intre în cocioabă\ndoi sfinți trudiți cu părul alb sub glugă.\nDin orice fir de iarbă smuls în fugă\nîmi răsuceam pe deget o podoabă.\n\nCu ochi adânci și simpli ca o rugă,\nvedeam cum zboară-n stele orice gloabă.\nCredeam în câte vântul le îngheabă\nși-n toate câte frunzele îndrugă...\n\nCumătră viață, timpule cumetre,\nmulte-ați schimbat în viermi și-n aguride,\ndar eu, din colțul bietei mele vetre,\n\ntot mai tresar când ușa se deschide:\naștept pe Dumnezeu și Sfântul Petre\nși pun la cină încă două blide.|4047
Marin Sorescu|Hibernăm|"Traim din amintiri, hibernam în vizuina\nUnei frumoase intamplari, care se-ndeparteaza.\nIntre vinovatie si - asteptare.\nCam acesta e cadrul. Nu se poate schimba nimic.\nAsteptam cu mana streasina la inima.\nSi ce rar se vede ceva în zare.\nDar trebuie să ne pastram calmul.\n""Nu se lipeste mancarea de mine"" - zici\nUite-asa nimic n-are gust, când santem despartiti.\n\nSinul tau mă doare.\nCum taie laptele foamea, brusc,\nAsa trezesti în mine speranta."|2598
Radu Stanca|Ars doloris|Îmi trebuie o noua suferinta\nCa sa ma pot deprinde cu uitarea,\nCaci în furtuna numai o furtuna\nAstîmpara, pe stînci, descatusarea.\n\nÎmi trebuie-o durere fara seaman,\nDurerea veche sa mi-o pot înfrînge,\nCaci numai cînd voi plînge în tacere\nPentru tacerea ta nu voi mai plînge.\n\nDe ce te miri? E loc destul în mine\nPentru-un vulcan ce-asteapta sa erupa,\nE loc destul în mine pentru vinul\nTurnat, la zile mari, din cupa-n cupa.\n\nSînt mai încapator decît o rana,\nMai vast decît o pestera din ere\nSi poate ca e loc destul în mine\nSi pentru tine si pentru tacere.\n\nDoar pentru mine nu e loc în mine,\nEu singur nu-mi gasesc în mine locul,\nDe-aceea vreau o noua suferinta\nDin care focul meu sa-si soarba focul,\n\nDe-aceea vreau o noua înclestare\nPe care harfa mea s-o strînga-n coarde.\nCaci numai cînd voi arde-n mii de ruguri,\nPe rugul meu aprins nu voi mai arde.|1837
Cincinat Pavelescu|Cazino|Cazino nou e-n luptă cu cel vechi\nŞi lupta lor ne urlă în urechi,\nC-un lung ecou pierdut sub zarea albastră;\nDar cearta lor se dă pe punga noastră!|319
Adrian Păunescu|Sapă de lemn|Nu se găseşte gaz în prăvălii,\nPrin lămpile ucise este\nnoapte, Bătrânii forfotesc de-\natâtea şoapte, Tu, vremea\nizbăvirii, când mai vii ?\n\nSe nasc pe frig cei mai frumoşi\ncopii, Se fac pe frig eroicele\nfapte, Nu se găseşte carne şi nici\nlapte Şi, Doamne-al României, ce\nva fi ?\n\nMurim aici sau înviem din moarte ?\nNe stingem toţi sau mai lăsăm un\nsemn ? Ce facem, Doamne, îngheţăm\nsolemn Sau mergem toţi unde e\ncald, departe ?\n\nAici, la noi, nu mai există\narte, Ci doar blazonul\nsapelor de lemn.-\n\nBreaza, 11 decembrie 1983\n\nPoezii cenzurate|2424
Marin Sorescu|Greierele şi furnica|- Surioară dragă, am...\nAm venit să-mi dai şi mie...\nPân' la primăvară...\n- N-am.\n- ...un grăunte... ai o mie.\n- N-am.\n- Dar toată lumea ştie:\nE doar lucru cunoscut.\n- Am, da' nu vreau\nsă-mprumut!\nAstă-vară ce-ai făcut?\n- Am cântat...\n- Acuma joacă!\n- Îmi e foame, c-aş juca...\n- Joacă...\n- Nu mă enerva,\nCă-s nervos... îmi dai, or...\n- Ba.\n- Eşti zgârcită...\n- Mă închin.\n- da' o să te-ntind puţin.\nŞi-agăţând vioara-n grindă\nGreieru-nşfăcă furnica\nŞi-ncepu „să o destindă„.\nŞi-a bătut-o zdravăn, vere!\nApoi s-au oprit. Tăcere.\nAmândoi stăteau ca muţi.\n- Ei, acuma mă-mprumuţi,\nSurioară?\n- Cu plăcere.|4681
Mihai Eminescu|E trist ca nimeni să te știe|E trist ca nimeni să te știe,\nDar și mai trist să-ți zici mereu\nCă te-a pătruns nimicnicie\nDeși ai fost ca Dumnezeu.\n\nUnde sunteți, iubiri deșarte,\nOchi mari ce nu-i mai pot uita?\nO, fugi departe, fugi departe,\nLa ce mă-ngâni cu fața ta?\n\nÎn vița lumii acestie,\nCe-i fără capăt și-nceput,\nÎn toată neagra vecinicie\nO clipă numai te-am avut.\n\nDe-atunci te chem din întuneric\nȘi amintirea ta dezmierd\nPân-ce răsai... un vis himeric,\nAbia răsai... și iar te pierd.\n\nCa la un zvon ce lin adie\nUrechea țin, mereu ascult...\nTot mai puțină armonie...\nPustiu din ce în ce mai mult.\n\nȘi din comoara-mi de suspine,\nCu amintiri, cu dor îmbrac\nAcest amor bogat în chinuri\nȘi-n mângâieri de tot sărac.|1139
Nichita Stănescu|Străfund de ochi|Valul venind spre mine a împietrit în aer\nO, chiar şi tu, iubito, ai rămas\nîntr-o deplină nemişcare.\n\nŞi timpul are febră\nO, el mă arde\nsecunda este fixă ca o perlă\nşi stropii valului atârnă-n aer.\n\nTu, atât apuc să strig, tu\nşi cuvântul începe să se vadă\nîncet,âncet cum se vede lăsarea de noapte,\ncuvânt din două litere: tu.\n\nAnimal monstruos, înţelesul\ns-a oprit, şi începe să se vadă...|3662
Adrian Păunescu|Iluzia cuvântului|Ţăranii mei, ce-aţi dat şi bir şi cote,\nVeniţi la fiul vostru ce sunt eu,\nNumele meu de azi e Don Quijote,\nMai lupt cu morile de vânt din greu.\n\nAcele aripi ale lor, întruna,\nLe bat cu-nfierbântatul meu toiag,\nParcă le mişcă vântul şi furtuna,\nFăină scot, deşi nimic nu bag.\n\nŞi-astfel dintr-o zădărnicie care\nSe tot repetă, fără de sfârşit,\nUn Don Quijote de-ncăpăţânare\nCeva într-adevăr a dobândit.\n\nE potolită foamea voastră plină:\nEu, Don Quijote, azi vă dau făină.|2295
Ion Barbu|Suflet petrecut|Scăzută zării blândă e ţara minerală.\n- Inel şi munte, iarbă de abur înzeuat.\nA ofilirii numai această foarte pală\nFăclie, pe ghicirea Albastrului ouat.\n\nMinţiri, lumini! Scăpată, doar sfânta, ca o maică\n- Ars doliul ei; cu fruntea călcată de potcap:\nScăldând la dublul soare, apos, de la Drăgaică,\nRotundul, scund în palmă, duh simplu-n chip de nap.|3111
Radu Gyr|Ev tehnic|Veghem peste atomi și molecule.\nCimentul are sânge și artere.\nDăm pietrei duh și fantei înviere,\nvisăm în nituri și gândim în scule.\n\nÎn cosmos ctitori și-arhitecți de sfere,\ndorim geneze noi și nesătule,\nvecia calculând-o în pendule,\ngenunea în compasuri și echere.\n\nȘi, cum, flămând, oțelul suie-n spații,\niar viața noastră-și află împăcarea\ncu volții, cu amperii și cu vații,\n\njos, sub beton, ținându-și răsuflarea,\nîngheață omul pus în ecuații\nși gem Iubirea, Mila și Iertarea.|3893
Nichita Stănescu|Meteoritul lent|Am presimţit că zeul doarme fără respiraţie\n\nAm presimţit că zeul doarme fără respiraţie\nundeva în părţile mai albastre ale cerului.\nCa o spermă luminoasă şi leneşă,\ncâţiva meteoriţi au trecut prin faţa stelelor fixe.\n\nCine ştie când se va naşte o altă lume,\nşi în ce fel va fi aceea,\nce legi tragice şi ce obiceiuri altele\nvor fi fiind cândva\nîn părţile mai albastre ale cerului.\n\nDar aceasta ne-o va vesti cometa\ncând cereşte va şterge cerul,\niar, noi, din ce în ce mai inutili şi mai părăsiţi\nvom construi cu disperare temple.|3592
Ioanid Romanescu|Presiunea luminii|Cu ochii întorși caut nordul obiectelor -\nfiece atingere un trunchi prea fragil\nvai mie fericitul înger\nnatura pietrei înseși mă dezice\n\ncu mult mai presus de noi și de zei\nrăspunde cineva de cromatica simțurilor -\nindicibilul nu, această coroană din lăuntru\ncare numai prin moarte ne diferențiază,\necuatorul magic pe care ochii se rotesc invers\ndar el fiind atât de mare abia de întâlnim doar clipa\n\nstau în centrul meu, fiece rază o lespede\ncu zgomot infernal pe care numai eu îl aud\ndecât tăcerea mai grea cade-n nordul obiectelor\nși nu primesc pe nimeni și nimeni nu mă va dezlega\nmai înainte ca eu să hotărăsc\n\npentru că dincolo de cuvinte iubesc totul\nîmpotriva mea numai acestea se pot întoarce\n\nsunt marele supus - stăpânitorul\nunei coroane din lăuntru\npe care o restitui și îmi închid ecoul -\ntentacular caut nordul obiectelor\nnoaptea lor boreală în care supraviețuiesc|3074
Veronica Micle|De ce-ti mai numeri anii ...|De ce-ti mai numeri anii sa vezi de esti batran\nCand stii ce grea durere tu porti in al tau san,\nSi pentru ce oglinda intrebi privind in ea\nSa-ti spuna de nu-i inca zbarcita fata ta?\n\nCand stii c-a tale lucruri ce curg neincetat\nAdanci si triste urme in suflet ti-au lasat,\nSi crezi c-o vecinicie amara e de cand\nO clipa fericita avut-ai pe pamant.\n\nSi ce-ti mai foloseste sa stii azi cum mai esti\nCand simti ca tu pe lume de mult nu mai traiesti;\nPurtand cu moartea'n suflet strain in orice loc\nViata ta pustie si fara de noroc !|2029
George Coşbuc|În seara de Crăciun|Afara ninge linistit, In casa arde focul;\nIar noi pe langa mama stand,\nDemult uitaram jocul.\n\nE noapte, patul e facut,\nDar cine sa se culce?\nCand mama spune de Iisus\nCu glasul rar si dulce.\n\nCum s-a nascut Hristos in frig,\nIn ieslea cea saraca,\nCum boul peste el sufla\nCaldura ca sa-i faca.\n\nCum au venit la ieslea lui\nPastorii de la stana\nSi ingerii cantand din cer,\nCu flori de mar in mana.|652
Lucian Blaga|Poeții|Nu vă mirați. Poeții, toți poeții sunt\nun singur, ne-mpărțit, neîntrerupt popor.\nVorbind, sunt muți. Prin evii ce se nasc și mor,\ncîntînd, ei mai slujesc un grai pierdut de mult.\n\nAdînc, prin semințiile ce-apar și-apun,\npe drumul inimii mereu ei vin și trec.\nPrin sunet și cuvînt s-ar despărți, se-ntrec.\nÎși sunt asemenea prin ceea ce nu spun.\nEi tac ca roua. Ca sămînța. Ca un dor.\n\nCa apele ei tac, ce umblă sub ogor,\nși-apoi sub cîntecul priveghetorilor\nizvor se fac în rariște, izvor sonor.\n\n(Scrisul bănățean, XIV, nr.11)|3376
Radu Gyr|Neliniști|În urma noastră-i numai buruiană\nși scripca sună-a doagă de ciubăr,\ndar ca un lup cu negurile-n păr\nstă încă-n noi neliniștea vicleană.\n\nȘi încă cu toți ghimpii în răspăr\nne trage îndoiala de pulpană,\npizmași de câte-un zbor de coțofană,\nbeți de năluci, lihniți de adevăr.\n\nAm vrea să spargem zările mai iute,\nam vrea să știm și ne-ngrozim de zări,\nn-am vrea să știm și pofta iar asmute\n\nși suntem numai vârfuri de frigări\nși-n sânge numai șbilțuri nevăzute\nși-n duh și-n oase numai întrebări.|3953
Nichita Stănescu|În drum spre Cartagina|Părea că mă locuieşte şi că venise,\nlăsase o parte din cai pe ficatul meu.\nCe miros, doamne, de potcoavă,\nşi de vărsături de stea grasă!\nDescălecase şi tâmpla şi-a pus-o pe tâmpla mea.\n\nDezbrăcându-se de armura murdară de sânge,\nînota, când într-un ochi al meu,\ncând în celălalt.\nSpălându-şi trupul luminos cu vederea mea.\n\nM-a rugat să întâlnesc noaptea\nşi să împing cu un cuvânt stelele fixe,\nca şi cum aş fi putut s-o fac...\nDe dragoste de el şi din legea ospeţiei,\nam putut ce nu se poate.\n\nAm fost ne mai fiind, pe morţi i-am făcut să viseze,\nrugina de pe săbii am atârnat-o de stele,\ncu braţul drept am dat la o parte noaptea\narătându-i infinita noapte.\n\nSânge proaspăt, petrecere mare,\nîn drum spre Cartagina.|1421
Adrian Păunescu|Mură în vrej surdo-mut|De nu te-aș fi iubit cu-atâta ură\nȘi cu atâta dor de absolut,\nProbabil tu nici nu te-ai fi născut,\nAtât de pătimașă și de pură.\n\nCa pe-o anafură te duc la gură,\nMi-ai fost prezent și îmi vei fi trecut,\nÎncet la tine-n pântece mă mut,\nCu orice-nlăcrimată picătură.\n\nAi auzit? Un clopot a bătut\nDinspre tărâmul unde te născură\nPe-acolo te-am cules, de pe o mură,\nCe hohotea în vrejul surdo-mut.\n\nCând despre jalea de-a te fi făcut,\nLa tine-n sânge mama ta murmură.|2353
Tudor Arghezi|Noaptea|Ar fugi și n-are drum,\nDar se face fir de fum,\nSe pitește să se țeasă,\nÎn păduri cu frunza deasă.\n\nDe vecii, flăcăul soare\nUmblă-n hău să se însoare\nȘi o caută prin lume,\nCu inel, să se cunune.\n\nDoamne, ce fel de răbdare\nDragostea și asta are !\nZi de zi el o aleargă\nȘi o place că e neagră.\n\nDar s-o ia, cum și de unde ?\nEl se-arată, ea se-ascunde.\nHărăpoaica vrea să moară\nȘi frumoasă și fecioară.|4189
Victor Eftimiu|Pastel marin|La Pontul-Euxin, sub firmamentul\nEtern al dăruirirlor totale\nÎn foşnet de covoare şi taftale\nŞi-au potolit furtunile torentul.\n\nTrecutul calcă treptele fatale\nŢinându-se de mână cu prezentul.\nDe-aici începe, magic, orientul\nCu feeriele-i transcedentale.\n\nMajestuaose falduri şi dantele\nRăsfrâng şi leagănă ciorchini de stele\nÎn ritmuri andantine şi alegre.\n\nPe sub ferestre-mi urcă şi se lasă\nCu sfâşieri şi lene de mătasă\nImensul fâşâit al Mării Negre.|2105
Tudor Arghezi|Serenada|De cu noaptea,cate toate :\nClopotul toaca si bate,\nBroastele,nu stii de unde,\nCalca-n clapele afunde.\nSe clatesc in beregata\nCu faianta sfaramata\nSi-nghit la ceasu-ntai\nCioburile ei scirtii,\nCiorile din pomi se musca,\nSteaua cade,foc de pusca,\nFierastraie si randele\nRod in ciurciuvele.\nPe la trei,\nVin paduchi mititei:\nPe la cinci\nPlosnitele cu opinci.\nSobolanul te miroase\nPe la sase.\nGilcile daca ti-au copt,\nDoctorul vine la opt.\nBezna rece,zidul rece\nMai murira paisprezece.|4219
Lucian Blaga|Suflete, prund de păcate|Suflete, prund de păcate,\neşti nimic şi eşti de toate.\nRoata stelelor e-n tine\nşi o lume de jivine.\nEşti nimic şi eşti de toate:\naer, păsări călătoare,\nfum şi vatră, vremi trecute\nsi pământuri viitoare.\nDrumul tău nu e-n afară,\ncăile-s în tine însuţi.\nIară cerul tau se naşte\nca o lacrimă din plânsu-ţi.|1002
George Topîrceanu|Expunere de motive|"Pentru ce n-am concurat niciodata la premiile Academiei.\n\nÎntâi, fiindcă mi-a fost lene...\nAl doilea, nu-s modernist\nSentimental ca Demostene\nŞi nici ca Blaga - futurist...\n\nAl treilea, mi-e imposibil:\nEu dezaprob şi versul şchiop\nŞi orice premiu divizibil...\nAl patrulea - sunt mizantrop.\n\nAl cincilea, din fudulie...\nAl şaselea, fiindcă n-am\nÎncredere-n Academie\nŞi nici la cine s-o reclam...\n\nAl şaptelea, - mi-a fost ruşine...\nAl optulea, n-aveam nici eu\nPărere bună despre mine...\nAl nouălea, îmi vine greu\n\nSă mă prezint cu opu-n mână\nPe la iluştrii mei confraţi\nDin Academia Română,\nSă zic: ""E bun - mi-l premiaţi?...""\n\nAl zecelea, nu pot admite\nSă fiu învins la handicap -\nŞi când m-ar scoate din sărite\nLe-aş da, pardon, cu opu-n cap!\n\nAl unsprezecelea, - valuta\nReduce-o parte din talent.\nCând mia face azi cât suta,\nOri dai un spor echivalent,\n\nOri tragi oblonul la fereastră...\nŞi-al doisprezecelea - nu pot,\nFiindcă printre dumneavoastră\nE unul cârn şi idiot..."|2941
Lucian Blaga|Inima|O, inima! Mărturisiri afunde ard în ea.\nUimit eu mintea mi-o ascut\nși-n înțelesuri mari\nzvâcnirea i-o destram.\n\nO, inima:\nnebună, când se zbate-n joc sălbatic,\natunci,\natunci îmi spune că din lutul ei\na fost făcut pe vremuri vasul\nîn care Prometeu a coborât din cer\naprinsul jar ce l-a furat din vatra zeilor,\nîn timp ce zorile se ridicau peste Olimp\nși-și ascundeau în poală stelele\nca un zgârcit comoara sa de aur.\n\nO, inima: când para ea și-o -năbușește\nc-un giulgiu de liniște,\natunci îmi cântă\ncă lutul ei a fost odată un potir de lotus,\nîn care a căzut o lacrimă curată ca lumina\ndin ochii celui dintâi sfânt și mare visător\ncare-a simțit îmbrățișarea veșniciei\nși straniul fior\nal înțelesului ce stăpânește deopotrivă\napusul, răsăritul, cerul, marea.\n\nO, inima: amurguri când se lasă grele peste ea,\naud cum tainic îmi șoptește\ncă ea e lutu-n care-odinioară pe Golgota\ns-a scurs șiroaie sângele din trupul lui Isus,\ncând ghimpii îl mușcau cu ochi de farisei.\n\nO, inima:când pieptul ea mi-l sparge cu\nbătăi de plumb,\natunci îmi strigă îndrăzneață\ncă peste veacuri lungi și goale și pustii,\ncând Dumnezeu se va-ndemna\nsă fac-o lume\nși-o omenire\ndin neamuri mari de zei,\nStăpânul bun va plămădi atunci din lutul ei\npe noul Adam.|3337
Marin Sorescu|Pictura cu crin|Si as dori să te pastrez\nIn clipa aceasta de stralucire\nCa pe-o floare, care se daruie singura\nUnei picturi cu sfânt.\n(Vezi arhanghelul cu crinul în mâna.)\nSigur, eu nu sint sfintul!\nDar îmi place imaginea si o pastrez.\nAzi-noapte am ascultat spovedaniile complete\n(Volumul II sau I?)\nLegate în piele, oricum.\n\nCum se mai aduna si viata noastra!\nCa un film de desene-animate,\nFăcut din cuvinte scrise.\nCe nevoie avem de aceste priviri în urma\nSi toate aceste intimplari\nMai mult sau mai putin necesare,\nPe care, până la urma,\nSintem tentati să le credem chiar fericite?\nSint insasi viata noastra cu gust amar\nCare tinjeste dupa o lacrima de cainta,\nCa să-l mai dilueze.\n\nAi trecut ca o umbra prin toate aceste incaperi\nAle castelului tau\n(Nu din Spania, desigur!)\nSi nu te-a intinat nimic\nNu te-a atins nici o arma din panoplia\nGhiftuita de spade, din sala armelor.\nE nemaipomenit cum frumusetea ta stie să se apere\nSi chiar daca nu mi-ai fi spus o vorba\nPentru mine ai fi fost mai limpede\nDecât primul meu gând de dimineata.\n\nAzi-noapte am fost mai epici -\nSi cuvintele tale\nLe-am văzut strecurindu-se\nPrin fereastra intredeschisa,\nPrefacindu-se în fulgi,\nPentru neintinarea orasului.|2625
Radu Gyr|Moș Crăciun (*)|Într'o sanie ușoară,\ntras de-o ciută de mărgean,\nMoș- Crăciun din cer coboară,\nca în fiecare an.\n\nEl o traistă poartă'n spate\nși'n ea, darnicul unchiaș,\nduce daruri minunate\npentru dragii-i copilași.\n\nTrenuri, mingi, autobuze,\ncărți cu zâne și pitici,\nel, cu zâmbetul pe buze,\nle împarte celor mici.\n\nCăci în fiecare casă\nstă un brad cu jucării,\niar în jurul lui, voioasă,\ne o horă de copii...\n\nȘi, pe când din traista-i plină\nMoșu'mparte ce-a adus,\ndintr'o ieslă de lumină\nle surâde chiar Iisus...|3946
Adrian Păunescu|Arma mea|Dacă te întreabă cineva\nCe-mi eşti tu, femeie, soră, fată,\nSă răspunzi că tu eşti arma mea,\nSingura mea armă-adevărată.\n\nNu le spune mult mai mult de-atât,\nLasă-i, tot ce vor să presupună,\nArma mea, mai ai de doborât\nNegrul vultur dintre noi şi lună.\n\nMoartea care-mi dă mereu ocol\nTrebuie s-o faci să nu mai vină,\nNu uita că joci întregul rol\nŞi în întuneric şi-n lumină.\n\nŞtiu că pentru tine n-am permis\nŞi că ilegal te port în braţe,\nZică poteraşii ce-au de zis,\nEu nu merg la iepuri sau la raţe.\n\nEu pe tine te-am întemeiat,\nLa primejdii şi din somn să scaperi\nŞi pe cât sunt eu de-ameninţat\nContra tuturora să mă aperi.\n\nOrişicâte se vor întâmpla\nSă rămâi să-mi răcoreşti obrazul\nŞi să fii de-a pururi arma mea,\nChiar şi contra mea, de va fi cazul.|2167
Nichifor Crainic|Un fir de păr|O, Doamne, trişată viaţa-mi trece,\nŞi m-a sleit misteriosu-Ţi joc,\nTu stai de faţă-n tot ce se petrece,\nNu Te ascunzi, dar nu Te pot găsi deloc.\n\nCăci depărtările de Tine nu-s departe,\nEşti pretutindeni, ierţi, îndrepţi, mângâi,\nUn fir de păr de Tine mă desparte\nŞi totuşi dincolo de orice fel de dincolo rămâi.|1286
Radu Gyr|Din ce în ce|Se mai închide-un prag, o ferăstruie,\nun vechi portal împrourat de soare,\nprin care pașii cutezau să zboare,\ncum flăcările cântecelor suie.\n\nO ușă geme, zilnic, sub zăvoare,\nse stinge, zilnic, altă cărăruie\nși nici o cheie rea nu mai descuie\ncămara unde paloșul meu moare.\n\nDin ce în ce pornesc tot mai alene,\nca să n-ating Bagdadul și nici Lhassa.\nDin ce în ce tot mai puține mrene\n\nde aur strâng în somnul meu cu plasa,\nși tot mai rar, cu-o lacrimă pe gene,\ncoboară din rădvan Cenușăreasa.|3882
Octavian Goga|Bătrâni|"De ce m-aţi dus de lângă voi,\nDe ce m-aţi dus de-acasă?\nSă fi rămas fecior la plug,\nSă fi rămas la coasă.\n\nAtunci eu nu mai rătăceam\nPe-atâtea căi răzleţe,\nŞi-aveaţi şi voi în curte-acum\nUn stâlp la bătrâneţe.\n\nM-aş fi-nsurat când isprăveam\nCu slujba la-mpăratul,\nMi-ar fi azi casa-n rând cu toţi...\nCum m-ar cinsti azi satul...\n\nCâţi ai avea azi dumneata\nNepoţi, să-ţi zică: ""Moşu...""\nLe-ai spune spuză de poveşti...\nCu Împăratul Roşu...\n\n\nAşa... vă treceţi, bieţi bătrâni,\nCu rugi la Preacurata,\nŞi plânge mama pe ceaslov,\nŞi-n barbă plânge tata..."|3734
Ştefan Octavian Iosif|Primaverii|O, tu, cea mai frumoasa dintre zane,\nCu tot alaiul tau de bucurii,\nToti te-asteptam cu-atata dor sa vii:\nDar nimeni, nimeni mai cu dor ca mine!\nSi ce-mi aduci tu, care pe campii\nPui flori, si cerului dai zari senine,\nSi cantec lucitor, si unde line\nIzvorului, ce daruri tu-mi imbii?\nCe vis cerca-va de isnov s-alinte\nUn suflet amagit de-atatea ori?\nO, dac-as sti ca visul iarasi minte!…\nAtuncea poate-as ramanea cuminte\nSi m-as uita cu ochi nepasatori\nLa iarba care creste pe morminte…|1881
Alexandru Macedonski|Rondelul rozelor ce mor|E vremea rozelor ce mor,\nMor în grădini, si mor si-n mine --\nS-au fost atât de viată pline,\nSi azi se sting asa usor.\n\nÎn tot, se simte un fior,\nO jale e în orisicine.\nE vremea rozelor ce mor --\nMor în grădini, si mor si-n mine.\n\nPe sub amurgu-ntristător,\nCurg vălmăsaguri de suspine,\nSi-n marea noapte care vine,\nDuioase-si pleacă fruntea lor... --\nE vremea rozelor ce mor.|2697
Gellu Naum|Catastrofa din insulele Aleutine|Pe vasta întindere a nordului într-o noapte\nse făcea că alergam ca un zeu\nspre hanul unde mi s-a șterpelit fularul\nacolo în neantul lucrurilor în numirile lor arbitrare\nprintre ignoranțele ereziile și erorile mele\npe sub stelele albe ce să mai zic\niubita mai continua să mă aștepte\nîn racla ei de preafrumoasă adormită\n\nși se făcea că rămâneam cu ea\nîmbrățișați sub gheața străvezie|4646
Adrian Păunescu|Bătrân|Prea târziu te-am întâlnit în viață\nCa să pot să stau de veghe până-n zori,\nBrațele pe sânii tăi mi-ngheață\nArs prea mult ca să nu mă omori.\n\nTotul e așa cum se cuvine\nNumai eu n-am nici un rost pe-aici\nChiar atunci când simți că-ți este bine\nÎnlăuntrul clipei noastre mici.\n\nPofta mea te ține-n ea întreagă,\nDe lumina ta marcat rămân,\nDoar un fel de-avertisment mă leagă\nDe obsesia că sunt bătrân.\n\nSunt bătrân și te iubesc, pierduto,\nȘi mă tem de stilul tău perdant,\nCalendarul ziua ți-a făcut-o\nDin aceste clipe de neant.\n\nSunt bătrân, iubirea mea-i prea nouă\nȘi nu-i cale să întineresc,\nÎn zadar o înfășor în rouă,\nTotu-i un capriciu pământesc.|2173
Carmen Sylva|Copacul|Caldul soare-al verii ţese-acum ferice\nFire lungi prin aer, tort de-argint curat;\nBate-o dulce boare câmpu-nrourat\nLegănând prin lanuri aurul din spice.\n\nFrunzele gătite ca de sărbători\nRâd, pe spate vesel capul şi-l aruncă —\nUn copac, el singur, gol de tot pe luncă\nStă-ntr-atâta lume de cântări şi flori.\n\nN-are bucurie nici de vânt şi ploae,\nNici de cânt de paseri, nici de cuib cu pui;\nDin podoaba-ntreagă a vieţii lui\nNu-i rămase bietul nici măcar o foae.\n\nCe ruşine, Doamne! Cât de bucuros\nTu te-ai duce, duce să te-ascunzi departe\nPrin pustii cu neguri, printre stânci deşarte,\nOri să vie vântul să te-azvârle jos.\n\nDar el stă, sărmanul, stă-nrădăcinat —\nIată vie-un fulger şi-o să mori! Nu plânge!\nNu! Veni furtuna, vai, numai spre-a frânge\nCrengi din el, lăsându-l şi mai ruşinat!|2763
Radu Gyr|Dragoste (III)|Mi-e dragostea ca trăsnetul, ca spinii,\nca vâjâitul apelor pe scocuri,\nca durele și strașnicele blocuri\nce scapără sub tunetul luminii.\n\nMi-e dragostea ca marea din ghiocuri,\nca ora când se leagănă arinii,\nși mi-e la fel cu fiara viziunii\nși lacrimile roșii din brelocuri.\n\nȘi mi-e asemeni șesurile arse,\nadâncii nopți cu jerbe și eșarfe,\npădurilor în lacuri verzi întoarse,\n\nsau podului în care, printre boarfe\nși colbăite petice și gioarse,\nîntinde luna strune lungi de harfe.|3888
Lucian Blaga|Cântecul somnului|Plăcut e somnul lângă o apă ce curge,\nlângă apa care vede totul, dar amintiri nu are.\nPlăcut e somnul în care\nuiți de tine ca de-un cuvânt.\nSomnul e umbra pe care\nviitorul nostru mormânt\npeste noi o aruncă, în spațiul mut.\nPlăcut e somnul, plăcut.|976
Nichita Stănescu|De dragoste|Ea stă plictisită şi foarte frumoasă\npărul ei negru este supărat\nmîna ei luminoasă\ndemult m-a uitat, —\ndemult s-a uita şi pe sine\ncum atârnă pe ceafa scaunului.\nEu mă înec în lumine\nşi scrâşnesc în crugul anului.\nÎi arăt dinţii din gură\ndar ea ştie că eu nu râd\ndulcea luminii făptură\nmie, pe mine mă înfăţişează pe când\nea stă plictisită şi foarte frumoasă\nşi eu numai pentru ea trăiesc\nîn lumea fioroasă\nde sub ceresc.|1398
Ion Luca Caragiale|De ce ?|De ce, când o furtună,\nS-bate pe pământ\nCu furie nebună ...\nCânt ?\n\nDe ce, când luna plină\nRevarsă peste crâng\nDivina ei lumină ...\nPlâng ?\n\nDe ce, când treci semeaţă\nŞi nu-mi zici un cuvânt,\nNici nu-mi priveşti în faţă ...\nCânt ?\n\nDe ce, când braţe goale\nLa piept cu dor mă strâng ...\nÎn de mătase poale\nPlâng?\n\nDe ce? Că ştiu: părere\nE tot pân' la mormânt !\nPlăcere plâng ... Durere ...\nCânt.|837
Veronica Micle|M-am gândit|M-AM GANDIT\n\nM-am gandit cu drag la tine pana nu te-am cunoscut,\nTe stiam numai din nume, de nu te-as mai fi stiut!\nsi-am dorit sa pot odata sa te vad pe tine eu,\nSa-ti inchin a mea viata, sa te fac idolul meu.|2048
Alexandru Vlahuţă|Pentru ochii tăi răpit-ai|Pentru ochii tăi răpit-ai\nFoc din stele și din soare,\nPentru buza ta furat-ai\nDe la roz' a ei coloare.\n\nGingășia, frăgezimea\nCe se joacă pe-al tău sân,\nE plăcută, dar furată,\nAi furat-o de pe crin.\n\nRâsul, nevinovăția\nDe la îngeri le-ai furat.\nAi răpit tot ce-a fost farmec\nDin seninul nepătat.\n\nGlasul tău de privighetoare,\nGlasul mierlei mult plăcut\nL-ai răpi și cânți cu dânsul,\nȘ-a rămas codrul tăcut.\n\n***\n\nÎnțeleg. Astea-s podoabe;\nDar din inimioara mea\nCe podoabă-ți poți tu face,\nDe-ai răpit-o și pe ea?|201
Veronica Micle|Din sufletu-mi ...|Din sufletu-mi icoana ta\nS-o sterg cu lacrimi a voit,\nInsa de plans inima mea\nSingura numai s-a zdrobit.\n\nSi-ntocmai cum pe o ruina,\nDe ploi batuta si de vant,\nO floarepe a ei tulpina\nO vezi frumoasa stralucind,\n\nAstfel in sufletu-mi zdrobit\nSi cade foc patruns si ars\nAmor si chipul tau slavit\nNesterse, vii ele-au ramas.|2036
Mihai Eminescu|De vorbiți mă fac că n-aud...|De vorbiți mă fac că n-aud,\nNu zic ba și nu vă laud:\nDănțuiți precum vă vine,\nNici vă șuier, nici v-aplaud;\nDară nime nu m-a face\nSă mă ieu dup-a lui flaut;\nE menirea-mi: adevărul\nNuma-n inima-mi să-l caut.|1118
Mateiu Ion Caragiale|Cronicarul|Cu uşa zăvorâtă, în dosnica chilie\nÎn care raza zilei se cerne tainic, lin,\nDeparte de-orice zgomot, ferit de ochi străin,\nBătrânul amintirea îşi deapănă şi-o scrie.\n\nAn după an înşiră, domnie cu domnie,\nRănit de soartă însă, de părtinire plin,\nEl pana-nverşunată îşi moaie în venin,\nCa-n viitor izvodu-i mai mohorât să-nvie\n\nAcel veac de restrişte cu sângerânde zări.\nIar pe asupritorii batjocoritei ţări,\nAmarnic îi huleşte în măiestrite rânduri\n\nŞi-i tremură-atunci mâna de patimă, dar când\nRăsare printre umbre domniţa cu chip blând,\nMişcat închide cartea şi cade trist pe gânduri.|3455
Adrian Păunescu|Vino|Vino , sa mai spunem despre arte\nSi sa ne iubim conspirativ,\nIn manej de substantive moarte\nVino, sa te cert fara motiv.\n\nVino,unde cad dictionare\nSi lirismu-i biciul de jocheu,\nVino,unde verbul insusi moare,\nVino,sa tacem in grajdul meu.\n\nVino,sa te simti neputincioasa\nCand un hat de maini am sa - ti innod,\nVino, vino sa ne facem casa\nIn adverb de loc cu adverb de mod.\n\nVino unde mor incet gramatici,\nSi intregul timp e-un dezacord,\nCand absurzii agramati, apatici\nMor si ei, predicativ, de cord.\n\nVino,unde inima te cere\nSi cuvinte mor cu gatul frant,\nVino, in tinutul de tacere\nCa un ultim si iertat cuvant.|2479
Adrian Păunescu|Rara fericire de primăvară|Doamne, ce abur e pe fruntea lumii,\nDe la un lucru pân-la umbra lui!\nAleargă armăsarii ca nebunii,\nFrecându-se de garduri şi statui.\n\nUităm atâtea! Curgem doar pe legi!\nCrucile celor morţi în iarnă, smulse,\nÎşi suie tainic braţele a crengi,\nRedevenind copaci, pornind cu frunze.\n\nE-o zi atât de rară, de întâmplări tăcute,\nÎncât parc-aş trăi pe lut de rai\nUn an mai vechi, o sută nouă sute,\nTreizeci februarie sau zero mai.|2401
Tudor Arghezi|Haide|Dacă ochilor tăi le-ar plăcea\nNevăzutul și neștiutul, ai putea\nVeni la mine, parcă,\nȘi te-ai lăsa primejdiei din barcă.\n\nȘi nu te-ai mai gândi la nimic,\nNămolurile tainelor toate\nZac în mine răsturnate.\nLuntrea târâtă de ele\nSe lovește de nuferi și stele.\n\nÎntr-o limbă barbară\nȚi-aș spune povești dintr-o țară.\nVorbele, ca o țărână\nDin șesurile ei ți le-aș presăra pe mână.\nȘi-n lacrimi se vor trezi\nApele țării dinspre miazăzi.\n\nAscultă : râurile-i trec prin mine.\nLe auzi tu destul de bine ?\nAscultă : grăiește cucuruzul.\nPricepi creșterea lui cu auzul ?\nUite-n livadă stupii,\nUite-n vifore lupii,\nUite cerbii,\nUite firul ierbii.\nVezi\nHerghelii, stoluri, turme, cirezi ?\nToate ale mele sunt și de mine țin.\nTot ce nu-i al meu și e strein.\nDin perinile munților, la rîul lat,\nDumnezeu și-a așternut pat\nȘi s-a culcat.|1961
Mihai Eminescu|O stea pin ceruri|O stea pin ceruri o văd că trece\nȘi eu un nume i-am pus din zbor,\nNumele unei inime rece,\n Fără fior.\n\nEa nevăzută acum se stinge,\nNimeni în zboru-i n-o-a urmărit;\nNumai un ochi singur umed o plânge\n Căci o-a iubit.\n\nȘtiți de ce stelei i-am dat un nume,\nNumele unui suflet răcit,\nCe-acuma palid, uitat de lume,\n A-mbătrânit?\n\nPentru că ochiul ce lăcrimează\nDupă-acea steauă care s-a stins\nEste-al meu suflet ce meditează,\n E-ochiul meu plâns.|1190
Adrian Maniu|Dragoste, și aici|Dragoste, și aici toamna a bătut la sânge\nPomii, din care a lăsat numai bice.\nVântul a ajutat frunzelor să pice.\nPe urmă îi pare rău și plânge.\n\nAm pornit singur de-a lungul caselor sub cetate\nPână la catedrala înfrigurată.\nDuminica jelea din clopotele toate,\nsingură, ca un suflet într-o gloată.\n\nDorul mă îndemna să văd iarba veștejită,\napa curgând grăbită şi pustie,\nnorii pietroși, ca o turmă văpsită\ncu amurg pe frunte, pentru măcelărie.\n\nFără margini, câmpul îmi strângea mai tare pieptul,\ncâmpul nu mai avea nici o floare!\nMă întrebam: „Unde e dreptul\nMeu la viață, într-o lume care moare?”\n\nStăruitoare, ispita unui grabnic sfârșit\nBate sub tâmple asemeni păsării ce în noapte\nFâlfâie deasupra cuibului prăbușit.\n\nDragoste, nu auzi și tu aceleași șoapte,\ncând toamna biciuie la sânge pomii goi,\nînclinați să fugă, de-a lungul drumului blestemat?\n\nNoi, care rămânem, suntem drumeții, noi,\ndacă rămânem, când pe totdeauna timpul a plecat.|37
Lucian Blaga|Frumoase mâni|Presimt:\nfrumoase mâni, cum îmi cuprindeţi astăzi cu\ncăldura voastră capul plin de visuri,\naşa îmi veţi ţinea odată\nşi urna cu cenuşa mea.\n\nVisez:\nfrumoase mâni, când buze calde îmi vor sufla\nîn vânt cenuşa,\nce-o s-o ţineţi în palmi ca-ntr-un potâr,\nveţi fi ca nişte flori,\ndin care boarea-mprăştie - polenul.\n\nŞi plâng:\nveţi fi aşa de tinere atunci, frumoase mâni.|3324
Adrian Păunescu|Dus-întors|Și plec și vin și nu-nțeleg nimic\ndecât că niciodată nu mi-i bine\nși că-i obligatoriu să mă-ntorc,\nexact atunci când plec de lângă tine.\n\nȘi nu mă tem decât de somnul trist\nce mi-a pătruns în inimă și scurmă,\ncă într-o zi n-o să mai pot veni\ndin tragica plecare de pe urmă.\n\n(Meserie mizerabilă sufletul, 2000)|4454
Adrian Păunescu|Prinţ şi cerşetor|Eu sunt un cerşetor rămas în zdrenţe\nŞi el mă scuipă, cum şi tu mă minţi,\nDar, vai, azvârle-aceste aparenţe\nŞi iată-mă strălucitor ca prinţ.\n\nNu te uita la mine cu-ndoială,\nEu la nevoie aş putea să mor,\nDar tu să sti, privirile te-nşeală\nCând ma consideri simplu cerşetor.\n\nEu sunt un prinţ ce joacă roluri multe,\nDe cerşetori, de panglicari, de hoţi,\nSurâd şi eu spre desele insulte\nŞi vă-nţeleg şi vă iubesc pe toţi.\n\nDar nu uitaţi că eu sunt ca o lege\nMenită să vă facă fraţi din fraţi,\nSă vă puteţi cu toţii înţelege,\nEu vin oriunde nu vă aşteptaţi.\n\nSă nu batjocoriţi pe creşetorii\nCe nu mai pot şi-n calea voastră ies,\nSă credeţi că sunt zdrenţe provizorii\nŞi că sunt prinţi şi nu i-aţi înţeles.\n\nMai bine căutaţi-vă de bine,\nCă sunteţi dintre cei ce grabnic mor,\nSă ştiţi că-ntreaga lume-i ca şi mine,\nE-un prinţ în fiecare cerşetor.\n\nA fost acest destin să se-mplinească,\nLa-ntretăierea legilor cuminţi,\nCa să ajungă prinţii să cerşească\nLa cerşetorii prefăcuţi în prinţi.|2394
Marin Sorescu|La faţa locului|La faţa locului vin japonezi.\nMăsoară, dau din cap şi se răstesc.\nÎngrijoraţi că solul românesc\nE în pericol chiar să nu-l mai vezi.\n\nSe face sul pământul şi-o apucă\nPe crăpături şi văi misterioase,\nNi-i măsurat pământul de sub case,\nDar toată şandramaua e pe ducă.\n\nDegeaba rânduiala, ham şi hăţ\nAcidul şterge chipul de pe drahmă.\nCulturile ce se preschimbă-n magmă\nNe pun în mâini o piatră sau un băţ\n\nNe ţinem, ca la câini, să nu turbeze\nCutremurele prinse-n pioneze.|4686
Benjamin Fondane|Femeie luminoasă|Femeie luminoasă ca şesurile-n toamnă,\ndă-mi gâtul tău, cuib moale cu paseri de azur,\ndă-mi mânele, mai pure ca pietrele din râuri —\nfemeie cu gândirea ca un polen netrebnic\nşi carnea ca oricare gândire mai zămoasă.\n\nFemeie, pământ negru, te vreau şi te iubesc,\naş vrea să-l ar, să-l semăn, să-l secer şi să-l macin,\npământ proaspăt în care dormiră toţi ai mei,\npământ tânăr în care mi-i tânără chemarea,\npământul unde-n urmă vreau să adorm şi eu.\n\nŞi vreau — în ciuda celui ce seamănă-n deşert\nnisip şi foc, cu umbra la brâu şi soare-n ceafă —\ngrăuntelui lumină să-i dăruiesc şi apă;\naş vrea să-l ar, să-l seamăn, să-l secer şi să-l macin\nşi-aş vrea s-adorm cu grâul cel bun la căpătâi,\npământ, matrice dată din ziua cea dintâi,\nîn care mă aşteaptă, ca-ntr-o oglindă, chipul.|257
Radu Gyr|Și dacă urechea ta te minte|Și dacă și urechea ta te minte\nși ochiul tău la fel dacă te-nșeală\nși-n piept zădărniciilor se scoală\ncu fulgere de gușteri pe morminte,\n\nși dacă piere-n fum și-n îndoială\ntot ce zidești și-nalți pe schele sfinte\nși-i ceață tot ce-ți crește înainte\nși tot ce lași în urmă umbră goală, —\n\ncum de culegi din umbră și din ceață\natâta grea și dulce voluptate?\nDe unde gheara asta ce se-agață\n\nde fiece secundă care bate.\nȘi pentru ce atâta chin pe față\ncând treci din clipă în eternitate?|4045
Radu Stanca|Simpozion|Tocmai în zori se sfârşi acel chef.\nNu mai aveam nici un picur în cupe.\nEra plină doar amfora grea de sidef,\nDar nici unul din noi nu ştia s-o destupe.\n\nŞi veni-n zbor paharnicul morţii din cer\nŞi-o deschise c-un gest funerar, dintr-o dată.\nVinul negru din ea curse-n cupe sever\nŞi băurăm şi amfora-aceea mai toată.\n\nIstoviţi, prăbuşiţi pe înaltele trepte,\nN-am mai fost dup-aceea în stare să bem.\nDar paharnicul morţii, deprins să aştepte,\nAştepta sus, pe-un soclu, tăcut şi solemn.\n\nÎn grădină păleau cupidonii de piatră\nŞi ghirlandele verzi de pe grinzi lunecau.\nBăutura pesemne era fermecată\nCăci în juru-ne toţi, rând pe rând, adormeau.\n\nŞi-adormirăm şi noi pân-la urmă de vinul\nPe care în zori îndrăznisem să-l bem.\nDoar paharnicul morţii, el singur, seninul,\nSta treaz, sus pe soclu, tăcut şi solemn.|1862
Camil Petrescu|Vis de anemic|În cupa verde-a văii, \nNoaptea se topește rece și degrabă, \nO boare răcoroasă, dar prea slabă, \nM-a trezit prin ușa deschisă a odăii\nLumina limpezită-a zorilor\n\nA început să piuie sfios și cristalin în luncă.\nE timpul minunat de muncă.\nCu toate că șoseaua doarme încă\nSub plapoma greoaie de praf neînceput,\nPe sub stâncă\nAu și pornit spre munte potecile înguste.\nSe-ntinde-n mine proaspătă viața\nMi-s gândurile sprintene.\nCa mersul de lăcuste,\nȘi sângele înviorat mi-aleargă-n vine\n\nCum șerpuie, prin ierburile mărunte, \nApa de șuvoi.\nSoarele se urcă poate dincolo de munte.\nNevasta cu carne voinică\nÎmi întinde cana de lut cu lapte\nȘi brațul gol și plin.\nFii binecuvântată, noapte.|283
Costache Conachi|Nume|(Poem acrostih)\n\nMă duc, stăpână, de-acum și nu știu de-oi mai veni.\nAh, ascultă, să-ți grăiesc, până n-apuc a muri\nRăbdare îți zic să faci și răbdând să nu urăști,\nInima care ți-am dat numai tu s-o stăpânești.\nOri în ce stare voi fi, să știu că m-or îngropa\nAmanet cu viața mea numai la dragostea ta.\nRob desăvârșit al tău fiind dat prin giurământ,\nA mă preface nu-i chip până ce-oi intra-n pământ.|403
George Topîrceanu|Broaştele|Am ascultat din umbră cântarea lor înaltă.\nBuchetele de trestii dormeau cu foşnet lin.\nEra o lună plină în fiecare baltă,\nŞi-n fiecare undă o piatră de rubin.\n\nIar nuferii, pe care lianele-i dezgroapă\nCând i-a-nchegat în tremur lumina unui val,\nPăreau luceferi galbeni, căzuţi adânc în apă\nSă-nsemne calea lunii spre-ntunecatul mal.\n\nOstroave mari de umbră închipuiau corăbii,\nIar papura, mişcată în treacăt de zefiri,\nNălţa mănunchi în aer tremurătoare săbii,\nPrin pânza de lumină a undelor subţiri.\n\nŞi broaştele semeţe cântau cu glasuri multe\nPe când, din înălţime, privindu-şi faţa-n lac,\nUn nour singuratic stătea uimit s-asculte\nCum bat ca toaca toate şi-o clipă toate tac.\n\nSe ridicau departe prelungi bătăi din palme\nŞi note-adânci de flaut ieşeau de jos, din stuh.\nPărea că lapidează tăcerea nopţii calme\nO grindină de note zvârlite în văzduh.\n\nŞi cum deasupra apei s-amestecau întruna\nUmplând singurătatea de freamăt viu, părea\nCă toate laolaltă apostrofează luna.\nCă fiecare broască se ceartă cu o stea.\n\nErau ocări în larma lunaticei orchestre\nŞi rugă arzătoare în tainicul ei zvon.\nSpuneau Nemărginirii durerile terestre\nCu imnul lor zadarnic, solemn şi monoton...\n\nCum le-ascultam din umbră acvatica fanfară,\nSub cerul vast al nopţii cu ele-am retrăit\nO noapte luminoasă din era terţiară.\nNefericit şi singur ca primul troglodit.|2931
Adrian Păunescu|Întoarcerea în stâncă|Voiam să-mi fii statuia răzvrătită,\nCe-și caută structura ei adâncă\nȘi-apoi întâia formă și-o imită\nȘi intră-n munte și devine stâncă.\n\nEra aproape imposibil totul,\nAșa ceva nu se întâmplă-n lume,\nSă-și reînceapă păstrăvii înotul\nLa temelia pietrei fără nume.\n\nPygmalion la altă Galatee,\nTe nasc, urmând instinctul meu de fiară,\nSin simbol reîntoarce-te-n femeie,\nTe rog să redevii elementară.\n\nN-au nici o importanță-aceste linii,\nNu crede nici în artă, nici în forme,\nCedează-te naturii și luminii,\nFii stânca mea și-a poftelor enorme.\n\nȘi-ncepi să fii! Culoarea ta se schimbă,\nNu te mai porți în armonie rece,\nPrintr-un blazon tradus în orice limbă,\nȘi care anorganic se petrece.\n\nEști vie și ești tristă și ești alta,\nEști stânca mea ciudat recâștigată,\nÎși recompun dezordinea cu dalta,\nSă nu mai fii statuie vreodată.\n\nVuiește-n tine vrerea mea adâncă,\nNumai acum te simt ca prea ființă,\nStatuia ta se reîntoarce-n stâncă\nȘi ochii tăi se-aprind în suferință.\n\nPygmalion te cheamă, Galatee,\nDin roluri, din ciopliri, din amănunte,\nStatuia, care-a devenit femeie,\nCu ochi râzând, se reîntoarce-n munte.|4502
Radu Gyr|Maturitate|Și iată-mă ajuns la anii maturi,\nîncremenind în simetrii și norme,\nsevere-arhitecturi și clare forme,\ngeometrii de trepte și de straturi,\n\ndeasupra răzvrătirilor diforme,\nla coacere de struguri și veleaturi,\ncu-nțelepciuni brumate și cu sfaturi,\npe marginea oceanelor enorme...\n\nDar cum mi-aș da solemnele prudențe\npe lavele zănaticelor zile\ncu beți vulcani și mări incandescențe.\n\nMi-aș da înțelepciunile fertile\npe anii mei superbi cu sfinte zdrențe,\ncu vulturi morți și jerbe inutile.|3943
Ion Barbu|Păunul|Se ploconea răsăritean şi moale,\nMălai din mâna ta să ciugulească.\nAlbastru pâlpâia şi cald, în poale\nCa pânzele alcoolului, în ceaşcă.\n\nPe butură, nebunul tău cu scufă\nOchi inegali grozav de trişti rotea,\nŞi mâna ţi-a sucit, cum storci o rufă,\nŞi-a rupt şi gâtul păsării, care bătea.|3103
Adrian Păunescu|Îmbrăţişarea cu natura|Aici, în Bucovina,\nîmbrăţişarea cu natura dă putere\npână şi muribundului,\nse povesteşte\ncă un om aflat pe moarte\nşi-a aruncat plapuma pe care zăcea,\nşi-a aruncat lumânările\ncare-l vegheau creştineşte,\na ieşit în curte\nşi s-a izbit halucinant\ncu trupul de iarbă;\ncând s-a ridicat\nn-au ştiut ce are pe faţă,\nrouă sau lacrimi,\nînviase,\nşi-a luat toporul\nşi a plecat în pădure\nsă-şi ceară iertare\ncă prea devreme împrumutaseră în numele lui\nun sicriu din ea;\nînainte de a intra în pădure\ns-a-ntors spre nevastă-sa\nşi i-a spus:\ntu să-mi pui apă de ploaie la fiert\ncă vreau să mă spăl\nşi să-mi scoţi briciul\ndin cufărul de armată\ncă vreau să mă bărbieresc\nşi duminică să fie şi ai tăi şi ai mei aici\ncă vreau să te mai iau o dată de nevastă...\nŞi acolo unde a înviat el din iarbă\nce-o fi fost,\nce n-o fi fost,\ncă nici oaie, nici cal şi nici vită\nn-au mai vrut să pască,\ntreceau pe acolo\nşi se uitau smerite\nşi tremurau de frică.\n\ndin vol. Sunt un om liber|4484
Radu Gyr|Anteu|M-a despuiat și soarele cu jaful,\nm-a tâlhărit și luna la răscruce,\nși-n brațele-ncleștate să m-apuce\nmușcai, adesea, pietrele și praful.\n\nFluieră-mi, mierlă, și mai zi-mi tu, cuce,\nși tu, vântoasă, zumzăie-ți taraful,\ncă mă ridic din trânte, ca seraful\nîmpresurat de-un cearcăn ce străluce...\n\ndacă m-aruncă brânciu-ntr-o fântână,\nbeau un cauc de lacrimi și iau vlagă.\nDe mă dărâmă lupta în țărână,\n\nse-ntinde brațu-o stea să mă culeagă,\nși când mă surp din cântece, pe-o rână,\nîmi crește înc-o aripă, mai dragă.|3827
Gavril Rotică|Cântecul unui copil al nimănui|Lăsaţi-mă în fum să şăd,\nÎn fund de crâşmă-ntunecată,\nŞi fraţii vagabonzi să-i văd\nCu ochii tulburi cum mă cată.\n\nLăsaţi-mă lângă pahar,\nS-arunc sub masă cartea vieţii;\nE vinul un venin amar\nŞi plâng când îi deschid păreţii.\n\nLăsaţi-mi capu-nfierbântat\nS-adoarmă-n cântec de vioare,\nDe sub arcuşul fermecat\nUitarea peste el coboare.\n\nLăsaţi-mă aici, să-mi spui\nViaţa scândurii de masă\nEu sunt copilul nimănui\nŞi n-am nici drum, şi n-am nici casă.|607
Duiliu Zamfirescu|Ca un mănunchi de ramuri|Te-a zămislit blânda natură\nCa pe o floare de pe plai;\nDin carminul rozei de mai\nŢi-a zugrăvit, rotunda gură,\nIar din albastrul de cicoare\nŢi-a-nduioşat privirea vie,\nAşa că bine nu se ştie\nDe eşti femeie sau eşti floare.\n\nLa brâu te-a strâns ca pe-un mănunchi\nDe ramuri tinere de crin\nŞi nu ştiu ce ţi-a pus în sân\nŞi de la sân pân-la genunchi,\nCă parcă-i fi un vis croit\nDupă gândirea mea nebună,\nCu sufletul ca alba lună,\nCu trupul cald şi liniştit.\n\nÎn trista mea singurătate\nAu răsărit colo şi colo\nVedenii cu cap de Apollo\nŞi ochi plini de bunătate:\nDar dacă tu ai şti anume\nCât farmec e-n făptura ta,\nAi face aripi şi-ai zbura,\nCăci prea eşti singură în lume.|492
Costache Ioanid|Da și Nu|Da şi nu, nu şi da\nnu se pot înmănunchea.\nNu poţi fi\ncum vrei tu:\nnu poţi fi şi da şi nu!\n\nCând iubirea spune: hai!\nLenea-ţi porunceşte: stai!\nCând Isus vrea să lucrezi,\nlenea-ţi spune să mai şezi.\n\nBun şi rău, rău şi bun\ncând se-adună se răpun.\nNu poţi da braţul tău\nCelui bun şi celui rău.\n\nCerul vrea copii cuminţi\nînsă lumea vrea să minţi.\nDomnul vrea să fii în har,\niar Satan să fii murdar...\n\nIad şi Rai, Rai şi Iad\nn-au acelaşi drum şi vad.\nPe Isus dacă-L ai,\nscapi de Iad şi intri-n Rai.\n\nDacă-L ai pe Domnu-n gând,\nnu poţi fi şi rău şi blând.\nDacă-I dai iubirea ta,\nspune-I totdeauna da!|413
Nichita Stănescu|Arbor invers|Arbor invers, cu rădăcinile-n vânt,\ncu tălpile late ca frunza platanului,\naproape plutind, abia atingând\nanotimpurile anului.\nCu mâinile crestate ca frunza de stejar,\ncu trunchiul cu scorbură-adâncă\nîn care dorm urşii cu capul în jos, în zadar\nspre-un cer de pământ vrând s-ajungă.\n\nMereu cu creirul gol, cu ideile\nrăsfirate ca pe-un deal pomii rotaţi,\ndus în nori, în scâteile\ncelor neluminaţi.\nVăzut ca în apă, mereu,\nşi foşnind de un vânt de pământ,\ncu rădăcinile înfipte în curcubeu\nşi-n culori ce nu sunt.\n\nArbor invers am rămas, rupt din sferă\ncu sfera aceasta aidoma, geamănă...\nŞi totul îmi pare ştiut, dar nimica\ndin ce ştiu cu ce este nu se aseamănă.|3493
Lucian Blaga|Lumina de ieri|Caut, nu ştiu ce caut. Caut\nun cer trecut, ajunul apus. Cât de-aplecată\ne fruntea menită-nălţărilor altădată!\n\nCaut, nu ştiu ce caut. Caut\naurore ce-au fost, tâşnitoare, aprinse\nfântâni - azi cu ape legate şi-nvinse.\n\nCaut, nu ştiu ce caut. Caut\no oră mare rămasă în mine fără făptură\nca pe-un ulcior mort o urmă de gură.\n\nCaut, nu ştiu ce caut. Subt stele de ieri,\nsubt trecutele, caut\nlumina stinsă pe care-o tot laud.|3351
Iulia Haşdeu|A quoi bon ?|Madame, je pourrais vous dire\nQue vos beaux yeux\nQue chacun avec crainte admire\nSont plus azures que les cieux\nmais a quoi bon? vous ne feriez qu'en rire\n\nje pourrais vous dire bien bas\nque tous vos charmes\nque tous vos merveilleux appas\nont souvent fait couler des larmes ;\nmais a quoi bon? vous ne le croiriez pas.\n\nenfin, avec un trouble extreme\navec ardeur\nje vous dirais que je vous aime\nque vous avez blesse mon cœur \nmais a quoi bon? vous le savez vous meme.|905
Anton Pann|Despre frica lui Dumnezeu iarăşi|Doi cu picioare oloage mergând şi-ajungând un deal,\nUnu-ncepu să se roage când se odihnea supt mal:\n- Doamne, dacă ai putere să faci minune din cer,\nÎmplineşte a mea vrere la păsul meu ce îţi cer:\nSloboade de sus acuma înaintea mea un cal,\nSă-ncalec pe dânsul numa până voi sui ast deal.\nCellalt începu să zică: - Ce spui, prietenul meu?\nNu îţi este ţie frică şi mânii pe Dumnezeu?\nVai! Nu-ndrăzni, frăţioare, asfel de vorbă să zici,\nVrun tresnet să nu pogoare să ne omoare aici.\nTocma când vorbea aceste, dodată s-au pomenit\nCă-n spate-le fără veste un înarmat a venit,\nP-o iapă slabă călare, c-un mânz bolnav după ea\nŞi îi sili ca-n spinare pe bolnavul mânz să-l ia,\nDând cu un bici, ca mai tare să-l puie pe acel deal;\nŞ-aşa, în loc de călare, ruga-l făcu pe el cal.|244
Ion Minulescu|Romanţa apocrifă|Păreri de rău, păreri de rău -\nStigmate vechi, cicatrizate -\nÎn Domul sufletului meu\nPăşiţi solemn, înveşmântate\nÎn scumpe odăjdii de-Arhiereu...\nPăşiţi solemn, discret şi rar,\nCa nişte pâlcuri fragmentate\nDintr-un cortegiu funerar.\n\nPăreri de rău, păreri de rău...\n\nV-ascult în fiecare seară\nCum staţi de vorbă cu trecutul,\nPe falsa nervilor chitară\nVă descifrez neprefăcutul\nÎndemn spre cei fără de glas,\nIar când pe-al inimii cadran\nPăşiţi solemn ca şi tumultul\nŞi mitologicul Teseu,\nSacerdotalul vostru pas\nVi-l cadenţez cu pasul meu -\nCu pasul meu profan.\n\nPăreri de rău, păreri de rău -\nEcouri stinse apocrife,\nŞi totuşi pline de ecou,\nVoi sunteţi negrele tarife\nPe care moartea le-afişează\nÎn propriul meu cavou.|888
Tudor Arghezi|Frageda|Nu îi fie de deochi,\nCe frumoasă-i fără ochi!\nTivul pleoapelor se coase-n\nFerfeniţe de mătase.\n\nDe când s-a uitat în stele\nI s-a prins bezna de ele.\nDintr-un lunecuş cu pana\nI s-a-ncondeiat sprânceana.\nE tot pana care scrie\nFluturii din păpădie.\nA luat gura ei tipar\nParcă de la nenufar:\nCe i-a spus visul ascuns,\nDe-a şoptit şi i-a răspuns?\nNu ş'cu cine seamănă\nCă îi pare geamănă:\nO să mă silesc să caut\nA ghici pe nai şi flaut.\n\nÎntre perine şi pături\nMâna-i stă pe-aci, pe-alături.\n\nPune-i degetare\nCâte-o sărutare.\n\nUmblă-ncet, ia-i măna-ncet,\nMută-i-o încet,\nSă nu se deştepte...\nŞi-n cuprinsul pălmii drepte,\nDe zântii de marte,\nPune-i mărţişor o carte.|4152
Nichita Stănescu|Lui Tudor Arghezi|Te-ai oprit?\nte-a strapuns vegetal,\ngalgait, ochiul supt, de telal,\nsa-l mangai\nsa-l rasfeti in urechi:\n- Haine vechi cumparam! Haaineee vechi...\nPantecul ti-i jigarit,\nghiortaiala te-a ghicit.\nInima...n-ai palalaie\nde vanzare, vreo bataie?\nSuflete, nu-ti vinzi tu, frate,\ngandurile dezbracate?\nCa nu m-oi tinea abras\ndaca-i mai cata cumvas\nin bocceaua ta cu stele\nvreun tapsan fara pingele\nsau vreo garla rupta-n coate,\nsa le arvunesc pe toate.\nToalele de mucava,\nfiescare o para.\nToalele de-azur si tina,\no scatoalca levantina.\nToalele de om sarac -\ncandel, mied si cozonac.\nCade lung\ncolcait vegetal.\nPe trotuar, strigat stins de telal.\nTot mai stai pironit?\n...sa plecam!\n- Haine vechi, haine vechi cumparam...|1458
Adrian Păunescu|Ascunde-mă|Cu sufletul tău plin de roua cea dulce,\nAcoperă-mi ochii și gura și rana,\nAici vreau să tac și să mor, blândă Ioana,\nMă legene inima ta și mă culce.\n\nSunt singur cu tine în veșnica goană\nȘi casa se-nvârte cu mine, iubito,\nEu rana-mi de-a lumii întregi am izbit-o,\nCu lumea tratez de la rană la rană.\n\nLa sufletul tău, ca la templul sihastru\nMă-ntorc și-ntr-un cântec trec viața cu plânsu-mi,\nPe ochii tăi negri trec repede însumi,\nPe negrul tău cer trece-un fulger albastru.\n\nPrea bunule suflet al fetei iubite,\nAscunde-mă bine, vin vremuri cumplite.\n\n(Pămîntul deocamdată, 1977)|4395
Marin Sorescu|Copacul|In ploaie, rezemat de un copac.\nEl are legatura cu pamantul.\nSi simt sub coaja-i, palma batucita,\nCum freamata, cu ceru-n el, Cuvantul.\n\nDin cand in cand trazneste manios\nSi se razbuna norii in furtuna.\nUn fulger de-o veni, ratacitor,\nDeodata amandoi l-om frange-n mana.\n\nCuprins de lasitate, fug pe camp\nSi picurii ma-ndoaie de mijloc.\nEl isi asuma riscul verticalei,\nDispus in orice clipa sa-si dea foc.\n\nSinguratatea asta care fuge...\nSinguratatea lui infipta-n lut...\nMa-ntorc plangand si il cuprind in brate.\nFurtuna grea ne tine de urat.|2572
Nichita Stănescu|Ah, ea se uită-n mine|Pierit şi cu moartea fluturând\naidoma unui grajd părăsit de armăsari\npuţind de sângele uscat\nal animalelor privirii ei,\nvai mie, sunt\no biată oglindă de carne\nîn care ea\nîşi piaptănă părul;\nîn care ea\nîşi drege chipul;\nîn care ea\nse vede pe sine \npentru altcineva.|1315
Cincinat Pavelescu|Eternul dialog|EL și EA\n\nOchii mei au strălucirea\nMelancolicelor astre...\n\nNu-mi plac florile albastre!\n\nPărul meu cel negru-n care\nBate vântul vagabond...\n\nMie-mi place părul blond!\n\nGura mea, floare de sânge,\nEste visul unei muze...\n\nUnde-s palidele buze?\n\nVei găsi în al meu suflet\nCastitatea ideală...\n\nVreau pe cea care mă-nșeală!|332
Tudor Arghezi|Pe-o carte|Cînd gunoi și cînd țărînă,\nTinerețea ți-e bătrînă.\n\n1967|4200
Alexandru Macedonski|Rondelul chinezilor din Paris|Ei nu vorbeau, ci ciripeau,\nCăzuți din lună în Paris,\nȘi cum naintea mea mergeau,\nPăreau ieșiți ca dintr-un vis.\n\nSă-i vadă mulți se întorceau:\nAveau un chip de nedescris...\nEi nu vorbeau, ci ciripeau,\nCăzuți din lună în Paris.\n\nDin țară singuri s-au proscris...\nÎnsă de câte ori priveau\nAlbastrul hainelor deschis,\nDe ea aminte-și aduceau,\nȘi nu vorbeau, ci ciripeau.|151
George Topîrceanu|În drum|Peste firea muta doarme\nCerul plin de stele.\nPatru plopi ascund în umbra\nCasa dragei mele.\n\nDar mi-a fost pesemne calea\nDe-un dusman ursita:\nAm gasit lumina stinsa,\nUsa zavorita...\n\nDe trei nopti aceeasi cale\nBate calatorul.\nCine n-are dor pe vale\nNu-mi cunoaste dorul.\n\nGinduri triste, mine sara\nViu an ciuda voastra, --\nSi de-o fi zavor la usa\nIntru pe fereastra!|2945
Magda Isanos|Calul de la birja de noapte|Parcã s-ar fi-nchegat din ceatã: sade\nbãtrâna birjã-n garã si se-aud\nlocomotive triste-n aer ud -\nîn care-asteaptã ploaia si nu cade;\nsi se gândeste calul fãrã vlagã\nla biciul ce-l pândeste si la drum,\nla umezeala grajdului si cum\ne hamul greu si nu i-l mai dezleagã.\nIar buza lui bãtrânã se-nfioarã\nde-o suferintã fãrã rãzvrãtire,\nsimtind aroma fragedelor fire\nde iarbã, ce rãsar pe câmp afarã;\nsi, pirotind, urechea-si atinteste,\ns-audã glasul aspru care-i cere\nmereu sã-si miste trupu-ntr-o durere,\nce, ca si drumul, nu se mai sfârseste.\nO vreme-avu pe-alãturea tovarãs,\nsi boturile când li s-atingeau,\npovara mult mai lesne-o dovedeau,\ndar a cãzut prietenul - si iarãsi\nstã calul si nu poate sã priceapã\nîntunecoasa lege care-l mânã\nprin nopti mucegãite si prin apã.\nSi-n sinea lui se roagã sã rãmânã,\ncum a rãmas si celãlalt, pe paie,\nnesimtitor la bici si-njurãturã.\n\nFierbinte fulger gândurile-i taie,\nsi-adânc simtind încã-o înjurãturã,\nporneste, -n spate rotile s-aud,\nca ieri, ca-ntotdeauna, si departe\nlocomotive, -n aerul cel ud,\nca strigãte de dincolo de moarte.|3416
Costache Ioanid|Steaua vie|În acea slăvită noapte,\nse uita mirată luna.\n- Ia uitaţi-vă, surate,\ncum se poate?\nmurmură mereu străbuna.\nO steluţă pe sub nori!\nCe fiori!\nO steluţa fără nume\nşi fără orbită-n lume!\nZboară-ncet şi se opreşte,\nomeneşte,\nparc-ar vrea un om să-ndrume.\n- Cum? Să zboare şi să stea?\na răspuns atunci o stea.\n- Cum? O stea fără orbită?\na spus alta mai uimită.\n- Da. Căci nu e nici planetă,\nnici cometă\nnici vreun pui din căi lactee,\nnici vreun colţ de meteor.\n- Atunci ce e?\n- E un dor!...\na şoptit o rază-n zbor.\nE un înger, e un duh\ncare trece prin văzduh\ncătre PRUNCUL SALVATOR.\n\nŞi-a privit întregul cer\ncum steluţa, sol suprem,\ns-a oprit ca o făclie\npeste satul Betleem.\n\nŞi-a zburat apoi făclia\ndispărând în Dumnezeu!\n\nAMIN|2812
Veronica Micle|Glasul durerei|Imitatie dupa Lamartine\n\nAuzit-ai tu vreodata frunzele de vant miscate\nSusurand incet si tainic pe-a lor ramuri clatinate?\nEle canta-atunci de jale cu un glas suspinator ;\nCine stie-a lor durere, cine stie dorul lor.\n\nSi ascunsa prin frunzisuri, tainuind a ei fiinta,\ncanta dulcea filomela, si'n cantare-i o dorinta\npare ca indreapta vecinic catre cerul cel senin,\nsi divina-i melodie se sfarseste c-un suspin.\n\nIar poetul ce-o aude isi ia lira si se duce\nPribegind cu-a sale doruri, si ca dansa el atunce\nCu un vers duios si jalnic spune lumii chinul sau\nSi rapit de-a lui simtire el suspina-amar si greu.\n\nSi-auzind atatea glasuri ce spre ceruri se inalta\nCare te patrund in suflet cu-a lor farmec si dulceata,\nnu intrebi, plecand cu jale ochii 'n jos inspre pamant\npentru ce tot cu suspinuri se sfarseste orice cant ?\n\nO ! de-ai sti tu ca pe lume, de cand lumea e facuta,\nblanda voce-a fericirii este,-a fost si va fi muta,\nin viata-orice cantare ce cu drag ai asculta\nai sti ca-i glasul durerii si adanc ai suspina.|2039
Marin Sorescu|Exerciții fără colac|Înotam spre ţărm cu disperare\nŞi, Doamne, mă îndepărtam de el,\nÎmi pierdusem simţul de orientare,\nMă ţineam de-a lunii cercel\nŞi de degetul meu cu inel.\n\nCa o balenă sinucigaşă\nEşuam pe fiecare talaz,\nO forţă din adânc, uriaşă,\nO simţeam, pietroi, pe grumaz.\nNu ştiam dacă azi mai e azi.\n\nOrizontul intrase brusc în eclipsă\nÎngălat de un soi de moluşte.\nSimţeam cum mi se clatină steaua, ideea fixă,\nCa un dinte ce n-o să mai muşte.\nŞi-un vânător voia s-o înpuşte.\n\nNu e decât un coşmar oarecare,\nIată, cu pumnul îl sparg.\nŞi m-am trezit. Eram, vai, tot pe mare,\nÎnsă ceva mai în larg.\n\nÎngrozit atunci, ce mi-am zis\nPrivind potopul dezlănţuit?\nDacă adorm, poate se face vis.\nAş mai avea o şansă. Şi-am adormit.\nNu-i oare şi viaţa un somn nesfîrşit?\n\nŞi-am luat-o de la cap cu înotul,\nMai istovit, gâfiind din greu.\nTreaz, şi în vis — tot pe mare mereu.\nRechinii mă atingeau lacomi cu botul.\nŢărmul refuzat îl înecasem chiar eu.|2590
Lucian Blaga|Încă o dată!|Nu mi-e destul. Şi după orişice\naş spune: înc-o dată!\nOrice se-ntâmplă-i ca şi cum\ns-ar întâmpla c-o fată.\n\nAh, nici un rod nu mi-e destul,\nîl vreau şi-n alte chipuri.\nSe poartă râul către mări,\ndar piere în nisipuri.\n\nNu-i apă să astâmpere de-ajuns,\nnu mi-e destul viaţa, cartea.\nIubire-aş vrea, pierzare, jar,\ncum voi simţi odată moartea.\n\nNici din lumină n-am destul,\ncăci ea-i doar o legendă, iată.\nNimic sub zare nu-i destul,\nvreau totul înc-o dată!|989
Dimitrie Bolintineanu|Fata de la Cozia|"Trâmbiţa răsună sus pe coasta verde;\nArmia lui Ţepeş printre brazi se pierde.\n- ""Iată! strig vitejii, mândrul căpitan\nCe-a ucis cu mâna-i paşa musulman!""\n\nDomnul îl sărută şi cu bucurie:\n- ""Spune-mi, vrei tu aur, ranguri sau soţie?\nDacă vrei avere, da-ţi-voi cât vei vrea;\nDacă vrei soţie, da-ţi-voi fata mea!""\n\n- ""Doamne! nu voi aur, nici onori deşarte:\nN-am venit în lupte sa-mi trag aşa parte;\nPlângerile ţării braţul mi-a-narmat;\nPentru-a ei scăpare astăzi m-am luptat.\nIar de este vorba să-mi dai soţioară,\nAflă că eu însumi sunt o fetişoară!""\n\nLa aceste vorbe junele frumos\nCoiful îşi aruncă, păru-i cade-undos.\nToată adunarea vede cu răpire\nO fetiţă dulce ca o fericire.\nDomnul se răpeste de mândreţea ei.\n- ""Care din boierii-mi vrei bărbat să iei?""\n\n- "" Doamne, zise fata, vrei să fiu soţie\nUnui din ostaşii care-mi place mie?\nToţi sunt bravi la luptă, nu ma îndoiesc;\nÎnsă pe-al meu mire voi să îl iubesc.""\n\nDomnul fiu s-aruncă l-ale ei picioare\nŞi cu o vorbire dulce rugătoare:\n- ""Fii a mea domniţă şi îţi jur pe cer\nPentru tine-n lume să trăiesc, să pier!""\n\nLa aceste vorbe tânăra fecioară\nRumenind la faţă ca o rozişoară:\n- ""Dacă vei iubirea-mi să o dobândeşti,\nPentru ţară, doamne, să mori, să trăieşti!"""|2834
Veronica Micle|Lac oglinda|Iozemiti, Iozemiti, vale tainica si dulce,\nPe-al tau sin ca de matase nemiscat si pacinic luce\nLac-oglinda cu-a sa fata neteda ca un cristal,\nVecinie limpezi a lui ape, vecinie far' de nici un val.\n\nCalatorii spun, ca lacu-i o minune nestimata,\nResfrangand si stanci si arbori in oglinda sa curata,\nFara ca de cand e lumea cine-va sa-i fi zarit\nApa tulbure vre-odata si-al sau luciu incretit.\n\nLac-oglinda 'n nepasare si 'n eterna linistire!\nCred, ca tu ai vazut multe si-ai ramas in neclintire,\nDar o clipa de-ai rastrange starea sufletului meu,\nTe vei tulbura indata si-ai fi tulbure mereu.|2044
Mihai Eminescu|Calul troian|Și ascultând așa fel de-al unora îndemn,\nBăgară în cetate pe calul cel de lemn\nȘ-apoi pe veselie, pe chef se așternură\nPân- ce în miezul nopții pe toții somnu-i fură...\nDin calul acel mare elinii se coboară,\nCu pază ei prin uliți în pândă se strecoară;\nCum văd că mic și mare căzuse-n somn ca morți,\nEi gâtuie străjerii, ce stau lungiți la porți\nȘ-aprind făclii în noapte pe-a zidurilor creste.\nDin Tenedos văzură luminile aceste\nȘi-mplătoșați cum fură, armați cu lănci și săbii,\nS-apropie de țărmuri pe negrele corăbii.\nCând peste lumea toată domnea a nopții slavă\nEi prea cu molcomișul și fără de gâlceavă\nIntrară în cetate... oricare repezi\nȘi începur-în toții a da și a snopi.\nTăiau bătrâni și tineri, din mic până la mare,\nOstași în floarea vârstei și tinere fecioare...\nȘi-s chiote, blesteme din inimă, rărunchi.\nPrin porțile cetății curgeau pân-în genunchi\nȘiroaiele de sânge... pe pruncii cei de țâță\nÎi aruncau în flăcări, să nu rămâie viță\nȘi urmă de Troada... Și dând în visterie\nGrămezile de aur răpeau cu lăcomie.\nTrei zile pustiiră cetatea și olatul\nÎmplând cu jale țara lui Priam-împăratul.\nCând oamenii-s grămadă uciși în orice loc,\nElinii atunci dederă cetății mândre foc\nDe răsărea din ziduri o mare de jeratec\nRoșind bolta întreagă și crugul singuratec.\n\nArd turnurile-n vânturi — de vaietele mumii\nNu se vedea de flăcări nici marginile lumii.|1089
Tristan Tzara|Moartea lui Guillaume Apollinaire|noi nu știm nimic\nnoi nu știam nimic despre durere\nanotimpul amar al frigului\nscobește dâre lungi în mușchii noștri\nel ar fi preferat bucuria victoriei\nînțelepți sub restriștile calme în colivie\nneputând face nimic\ndacă zăpada ar cădea în sus\ndacă soarele ar urca la noi în timpul nopții\nsă ne încălzească\nși arborii ar atârna cu coroanele lor - plânset unic -\ndacă păsările ar fi printre noi să se oglindească\ns-ar putea înțelege\nmoartea ar fi o îndelungată călătorie frumoasă\nși vacanțele nemărginite ale cărnii structuri și oase.|1947
Traian Demetrescu|Floare de drum|Pe-o margine de drum, departe,\nCa un pribeag pierdut în lume,\nCreştea o floare solitară,\nCe poartă cel mai dulce nume.\n\nÎnstrăinată-ntr-o mulţime\nDe ierburi şide grâne-nalte,\nPărea batjocorită, moartă,\nUitată, printre celelalte.\n\nSub vântul ce trecea zburdalnic\nEa s-apleca tot spre pământ,\nPrecum o floare gânditoare\nCe plânge lângă un mormânt.\n\nNu ştiu de ce atras spre dânsa,\nApropiindu-mă încet,\nAm cugetat adânc atuncea\nLa sufletul unui poet!|1914
Adrian Păunescu|Noapte bună, Motu, și adio|Buletin de ştiri sub semn de doliu,\nUmbrele pe scenă se adună,\nAi plecat din rolurile vieţii,\nPentru rolul morţii. Noapte bună!\n\nÎntr-o viaţă excepţională\nLe făceai în felul tău pe toate\nŞi-a venit târâş la tine moartea,\nContrapunctul de banalitate.\n\nÎnaintemergător în viaţă,\nÎnaintemergător în arte,\nPentru ce motiv să fii, de astăzi,\nÎnaintemergător în moarte?\n\nDe la care band de îngeri tragici\nAr putea un plânset să pornească,\nDacă înşişi Beatleşii şi Stoneşii\nGustă încă pâinea pământească?\n\nFără zgomot ţi-ai trăit sfârşitul,\nFără speculaţii, fără jale,\nAi plecat din rolurile vieţii,\nCa să intri-n rolul morţii tale.\n\nUltimul popas, la tine-n teatru,\nUnde ai venit la tinereţe,\nDoliul tău ni s-a urcat pe tâmple,\nDe lumina ta să ne dezveţe.\n\nO furtună s-a stârnit în scenă,\nStraniu turbion al veştii rele,\nCineva, care produce noapte,\nSuflă-n reflectoare şi în stele.\n\nClipa despărţirii e aproape,\nPleci, într-o tăcere suferindă,\nParcă mor şi eu, puţin, cu tine\nŞi îmi pierd imaginea-n oglindă.\n\nFreamătă prin ţară veşti cumplite\nŞi noroiul ne-a cuprins cu brio,\nSă nu uiţi să-l vizitezi pe Shakespeare,\n„Piesa-i gata şi ai tras oblonul”,\nNoapte bună, Moţu, şi adio.|2365
Marin Sorescu|Tata|Aveam vreo trei ani,\nStăteam în curte şi mă jucam cu nişte surcele\nŞi Rujan, care se învăţase să-mpungă,\nNu ştiu cum scapă de unde era legat\nŞi vine la mine, mă ia în sus şi mă pomenesc zburând,\nNoroc că m-a luat între coarne, nu m-a înţepat, nu nimic,\nEu căzusem în picioare şi râdeam, că-mi plăcuse\nCum mă lansase în aer.\nBoul venea iar spre mine şi-atunci a apărut tata,\nS-a răstit la el şi-a-nceput să-l bată cu un resteu.\nAşa mi-a rămas în minte tata, mânios,\nBătând o vită care era să-i omoare copilul.\nEu stăteam şi mă uitam la omul acela înalt, cu mustaţă,\nCare sărise să mă apere. Încă mai râdeam,\nDar tata era supărat tare, şi pedepsea straşnic vita nărăvaşă.\nDe felul lui se zice că era foarte blând, visător,\nSeara se suia pe o plastă de fân şi se uita la stele.\nScria şi poezii.\n\nPe una a publicat-o, încrustând-o cu briceagul\nPe o plută tânără pe Dobreţ,\nSingura lui tipăritură în timpul vieţii,\nCare a tot crescut cu copacul\nŞi a avut mare influenţă asupra mea.\n\nAsta este însă imaginea care mi-a rămas,\nLa scurt timp a-nceput să-l doară un picior\nŞi-n trei zile a şi murit,\nDe-a rămas toată lumea trăznită, jumătate din sat a mers în urmă\nLa-nmormântare...\nParcă-mi mai amintesc cum aruncau nişte bani pe la poduri,\nCând trecea carul, mergând încet şi lumea jelindu-se în urmă.|4692
Alecu Donici|Greierul şi furnica|Greierul în desfătare,\nTecând vara cu cântare,\nDeodată se trezeşte\nCă afară viscoleşte,\nIar el de mâncat nu are.\nLa vecina sa furnică\nAlergând, cu lacrimi pică\nŞi se roagă să-i ajute,\nCu hrană să-l împrumute,\nCa de foame să nu moară,\nNumai pân' la primăvară.\nFurnica l-a ascultat,\nDar aşa l-a întrebat:\n- Vara, când eu adunam,\nTu ce făceai?\n - Eu cântam\nÎn petrecere cu toţi.\n- Ai cântat? Îmi pare bine.\nAcum joacă, dacă poţi,\nIar la vară fă ca mine.|70
Mihai Eminescu|Doină, doină greu îmi cazi|Doină, doină, greu îmi cazi\nDin pădurea cea de brazi,\nȘi cu jale îmi răsuni\nDin huceagul de aluni,\nȘi m-adormi, m-adormi cu drag\nPin frunzișul cel de fag.\nCine sună-n cetine,\nDoinițe, prietene,\nDiu, diu, diu, de-a codrului,\nCă doina-i care-o cântai —\nTragănă-ne, tragănă,\nFrunza-n codru leagănă.|1133
Tristan Tzara|Noblețe galvanizată|eu mă sterilizez mască lentă clopot galben-citron\nvultur se culcă în aerul negru și ondulat\nda eu sparg vaza secer păsările extazei fixe\nprintre fructele viteză la ochi exercită incandescența tridentului\n\ncăldura iese adoarme ghirlanda de unghii\npleacă mașină mică\nasfalt fecundează cu greutate\nprin scrierea algelor și venele vampirilor\nși săgeata atrage ploaia\nsau ghirlanda de clovni în vară și în minte\n\nmonstru al mării la decorații de fier al struțului\ntaie cu ferăstrăul un pachebot gâdilă oasele porțelanului\nscene de ansamblu al tuturor senzațiilor în pipă\nîn evantai de glas pentru dulcețurile exprimabile|4102
Cincinat Pavelescu|Frica poetului|Te iubesc adânc, copilă, și de mult\nDar niciodată\nN-am lăsat un gest să spună\nDulcea taină ce mă-mbată.\n\nTânără, copil aproape,\nE mai bine să nu știi\nCe dureri nenchipuite\nArd iubirile târzii.\n\nNoaptea însă, când voința\nȘi gândirea aiurează,\nÎn odaia mea te-aduce\nVisul meu și te-ntrupează.\n\nSimt cum vii și cum te-apropii,\nTremuri toată și te-apleci;\nÎn privirea mea tot gândul\nȘi destinul să-ți îneci.\n\nApoi mijlocul subțire\nÞi-l mlădii ca-ntr-o gavotă,\nȘi nu știu pe pian sau buze\nRătăcește-ntâia notă...\n\nDe când visurile astea\nCu beția lor mă-nving,\nFug de tine, mâna albă\nChiar mă tem să ți-o ating.\n\nȘi mi-e frică deodată,\nÎn privirea ta cuminte\nSă nu văd, cuprins de groază,\nCă și tu ți-aduci aminte.|340
Ilarie Voronca|Să întârzii|Să întârzii în aroma acestei zile de munte,\nCu soarele care e în bobul de rouă ca-n strugure glucoza,\nCu aerul ca o rochie albastră în vitrina poienei;\nLa veverițele ca niște ulcioare pline de vinul roșcat al frunzei.\n\nȘi cerul capătă tonuri mai adânci prin boarea udă,\nÎn pârâu e-un cântec potolit cum îl auzi în scoică.\nPrin gene deapănă teii un borangic subțire,\nȘi malul îmi sfâșie carnea, sărută clopotul apei,\nCu pasul ca un arcuș pe struna potecii înfiorate\nCu un nume copiat pe inimă prin indigoul dimineții.\n\nDe-aici apleacă-ți bustul peste fântâna orei\nȘi vezi cum prin pupilă ca printr-o sală de arme trece visul\nCu mâini nocturne atinge un suvenir, în armură,\nCa o floare timpurie respirația se închină în alveolă.\n\nȘi e o gară în ceață cu un chiot, cu o plecare,\nE un cătun ca un obraz după o perdea de plante.\nȘi sângele răsunător al macilor țâșnește în viteză\nPrin cearcănele de cărbune de sub pleoapa tunelului,\nLăsând în urmă cimitirul ca o carte uitată-n câmp\nCu fețele palide ale vocilor sub coiful coborât al furtunii.\n\nDar la subțioara pământului găsește aripa izvorului\nȘi un metal răspunde sub deget ca o cocardă.\nO amforă cu aur din adânc aduce fruntea grâului\nUn diamant răzbate prin noaptea din criptogame\nSub lespezi găsești cupa dorită pur de spirit\nÎn penele de păun ale fluviilor se bucură privirea\nSe desface cu turmele gălbui ale undelor în oceane\nTopește în flacăra somnului giuvaerii de stele\nȘi-n os trezește viața ca-n scorbură un paing.\n\nTreci mai departe-n jertfa copacilor pe colină,\nPrimește ca o ofrandă crepusculul în cenușă,\nÎn vreme ce actorii se îmbracă în costume uitate\nCu gesturile în umbră pe-o scenă a amintirii,\nCu-nmlădieri prin ceață cu-o suferință-ncercată,\nDispar treptat cu balul culorilor în întunecare.\n\nNumai singurătatea ca o mireasmă se desface din ferigă.\nUmple odăile văzduhului cu-o tremurare de făclie,\nȘi drumul prin buruieni duce înspre odihnă\nCe ziua ucisă ca o pasăre în tolba de vânătoare,\nȘi-n cântec cu corabia pădurii în naufragiu.|3046
Mihai Eminescu|Cristalografie|Când aduce blonda Liză\nSocoteala unei vedre,\nUniversul cristaliză\nHexacontetraedre!|1106
Nicolae Labiş|Prefață|Mă uit la mine și m-amuz\nCe fraged sunt și ce hurmuz!\nÎn răsfățări candide-înot.\nAtât venin, de unde scot?\n\nȘi ce hazliu îmi este-acest\nTimpan al inimii, ce gest!\nȘi sufletul răsfrânt ca un\nLarg evantaliu de păun.\n\nDar lumina respirând trudit\nMă fierbe-n duhu-i și mă schimbă,\nCând atârnat de infinit\nMă face pentru clopot limbă.|1661
Demostene Botez|Cânta o catirincă|Cânta o catirincă în colțul unei strade,\nCânta o catirincă un cântec de demult;\nErau în el acorduri de triste serenade,\nȘi fără voie, parcă, am stat ca să-l ascult.\n\nErau iubiri străbune și parcă-mbălsămate\nÎn cântul ce-alungase tăceri de țintirim.\nAșa purtăm cu toții neștiutori în spate\nUn cânt ce nu-i al nostru și totuși îl trăim.\n\nAu fost odată inimi ce-au tremurat nebune\nÎn cântecul acela continu și banal,\nCe-l auzim în stradă și-n suflete ne pune\nO nostalgie tristă de nopți târzii de bal.\n\nAșa purtând povara, mi-am împărțit eu cântul\nCe l-am crescut în suflet și l-am trăit mereu,\nSă-l poarte ca pe-acesta, pe străzi înguste, vântul,\nSă fie-al tuturora precum a fost al meu.|2819
Emil Brumaru|Cântec naiv|Iubito, hai să mâncăm creta,\nSă bem sticluţe cu cerneală,\nSă fim din nou elevii leneşi\nDin catalogul de la şcoală.\n\nNe-am face temele pe mâine\nŞi hărţile la geografie\nCu sufletele-n munţi şi-n ape\nFără ca nimeni să ne ştie.\n\nIar la sfârşitul săptămânii,\nNeascultaţi, uitând de toate,\nMi-ai arăta, oh, Doamne, sânii\nÎn magazii dărăpănate!|2496
George Coşbuc|Gazel|Picurii cu strop de strop\nFac al mărilor potop —\n\nZilnic câte-un spic adună\nŞi-n curând tu ai un snop.\n\nMergi încet şi las' s-alerge\nAlţii cât or vrea-n galop.\n\nFii stejar, să creşti în lături,\nNu înalt şi slab, un plop.\n\nNu uita trăind de corbul\nŞi de vulpea lui Esop.\n\nDacă eşti cinstit, n-ai teamă\nDe duşman, de-ar fi ciclop.\n\nFă cât poţi, şi las' să râdă\nCei ce sar viaţa-n hop.\n\nIar de n-are scop viaţa,\nFă să aibă clipa scop.|646
George Topîrceanu|Un începător de talent: Apostrofe la lună|"Glob rătăcitor de stâncă rece, tristă ca mormântul,\nFiică stearpă a-ntâmplării, lună, soră cu pământul,\nÎn zadar de mii de veacuri, tu cu raze-mprumutate\nFermecat-ai paraziţii uriaşului tău frate!\n\nArc văpsit pe bolta rece de-un penel muiat în aur,\nSolz zvârlit din coada unui legendar ihtiozaur, —\nCâţi săraci din lumea asta, când luceşti în noaptea tristă,\nN-ar voi să fii monedă, să te lege-ntr-o batistă?\n\nSloi de-argint ce se topeşte în azurul dimineţii!\nVeşnic te-au iubit amanţii, veşnic te-or cânta poeţii\nLăudând în osanale mincinoasa ta splendoare,\nDar tu vei rămâne veşnic rece şi nesimţitoare.\n\nApariţie banală ca un fund de farfurie!\nTalere cu două feţe! Cap de monstru fără trup!\nOrologiu fără ace! Nastur de manta! Chelie!\nFelinar! Conrupătoare de minore! Cantalup!\n\nCum poţi tu privi de veacuri globul nostru de argilă\nȘi atâta suferinţă, — fără să te stingi de milă?\nPieri în noaptea nefiinţei, rece simbol de minciună,\nPiei şi lasă-ne mai bine cerul nopţii fără lună!\n\nNote\n1. ""Prin liniştea binevoitoare a lunii..."" (Virgiliu - Eneida)."|745
Adrian Păunescu|Infernul trecând|Am auzit infernul\nCa o rupere a unui stejar,\nProbabil că mergea undeva, la o nuntă,\nȘi a trecut pe lângă noi,\nAm auzit infernul.\nNu semăna cu un tropăit de herghelie,\nCă v-aș spune,\nNu era zgomotos,\nNu era maiestuos,\nParcă se rupea un stejar\nȘi-n ruptură urmau sa se ducă\nToate.\nNu era urât, că v-aș spune,\nAvea treabă, a trecut, nu mai e.\nAm auzit infernul, fiți pregătiți,\nLa întoarcere\nSe va mai auzi o dată\nCa o redeșteptare a unui stejar\nCe a căzut odată\nȘi acum se adună de peste tot,\nDin toate obiectele în care a fost transformat.|2305
Adrian Păunescu|E bine|Că ne bârfeşte lumea este bine.\nNormal. Aproape excelent. Aşa e\ncând două drumuri mari se întretaie\nvorbesc toate cărările vecine.\n\nDispreţuieşte-i dulce când murmură,\nsunt şi ei oameni, vor să comenteze,\nlumea e un perete de proteze\nînconjurând o bârfitoare gură.\n\nSuntem un cuplu de celebritate,\nRomeo-Julieta cu pățanii,\nei ne bârfesc, de mor de râs Balcanii,\ndar să le mulţumim adânc de toate.\n\nȘi-n murmurări, şi-n chicoteli confuze,\neu te sărut, tăcerea mea, pe buze.|2260
Mihail Săulescu|Celei aşteptate|Tu ce mă faci să cânt şi să visez acuma,\nEu văd că eşti departe, şi poate n'ai să vii...\nŞi cine eşti, eu nu ştiu, cum cine sunt, nu ştii;\nDar simt că eşti frumoasă, că ochi albaştri ai,\nCă porţi ceva în tine din rozele de Mai,\nTu, care eşti departe — şi poate n'ai să vii...\n\n... Şi cine ştie? Poate e visul meu de vină, \nCăci el îţi dete viaţă, şi doar în el trăeşti,\nTu, care azi nu eşti — \nŞi poate nici odată aevea n'ai să fii...\n\nDar eu visez — şi visul aripile-şi întinde,\nDar eu visez — şi visul din nou mai mult s'aprinde,\n— Chiar dacă vei rămâne un dor neîmplinit,\nTu, care nu eşti astăzi, şi poate n'ai să fii\nOri eşti, — dar prea departe, şi pururi n'ai să vii.|1241
Marin Sorescu|Rău la ficat|Ne zvârcolim în plus și nu e bine.\nRău la ficat ne cade și la mai.\nDe când armindenul se cheamă mai,\nSe cheamă că e rău și viața chin e.\n\nÎntreabă-mă ce vrei, să-ți spun ce n-ai,\nÎn inimă cultivi un mărăcine\nCe crește - șarpe-ncolăcit în tine-\nCu tine nici nu-ți vine să mai stai.\n\nDar casa-mprejmuită cu pustiu\nTe ține lîngă ea ca-ntr-un sicriu,\nÎn care, dacă miști, te cred moroi\n\nȘi vin și te aruncă în noroi.\nȘi sângele ți-l sorb și tu ești viu.\nPăstori? Avem o turmă! N-avem oi.|2634
Nichita Stănescu|Poveste|Eu am trăit o stea îndepărtată\ncu reci dulăi lătrând în raza ei,\nsub frunza nevăzută dar înfiorată\ncap, trunchi şi membre, devenirăm trei.\nTăiat de numai lama unui fost cuvânt\nvorbit frumos în marţiană\nde mult încorporatul gând\ncare te-a supt de ţâţa mamă...\nŞi-acum, mă rog să vină ea să coasă\numbra de măr şi, şi vederea\nde ochiul gol cel de mătasă\ncare-mi`veli în el puterea.|1522
Radu Stanca|Navigare necesse est|Încolăcit în mine\nCa iedera pe sârmă,\nStrăbat fără de cârmă\nPustietăţi marine.\n\nPlutesc pe-ntinse locuri\nCu-o sete grea, amară,\nŞi-aproape nu e seară\nPe ţărm să nu văd focuri.\n\nDar ţărmul e departe,\nŞi-n larg mă-mpinge vântul.\nCât ai clipi, pământul\nA dispărut în parte.\n\nAbia se mai zăreşte\nUn punct în depărtare,\nDar iar îmi reapare\nCând vântul conteneşte.\n\nŞi iar îmi e aproape\nCând zorii stau să crape.\nDar vântul reîncepe\nSălbatic peste ape.\n\nŞi iarăşi mă împinge \nÎn mijlocul genunii.\nFecioarele furtunii\nMă joacă ca pe-o minge.\n\nŞi uite-aşa, într-una,\nMă depărtez, m-apropiu\nDe ţărmul plin de opiu,\nDe portul cu arvuna ...\n\nÎncolăcit în mine,\nCa iedera pe sârmă,\nCaut peste tot o cârmă\nSă ancorez cu bine.\n\nDar zbuciumul căutării\nSe vede că-n zadar e,\nŞi rătăcesc pe mare\nLa voia întâmplării ...|1852
Adrian Păunescu|Amagire|Şi iar a venit primăvara,\nŞi iar ne minţim că-i frumos,\nŞi iar frunzele urcă scara,\nŞi-i verde pământul pe jos.\n\nŞi iar calendaru-nfloreşte\nŞi câinii ne-aud pe la stâni,\nDar vai, tot acum, pe muţeşte\nMor grabnic atâţia bătrâni.\n\nDar bine-ai venit, amăgire,\nMai stai, mai durează un pic,\nAceastă minţită iubire\nOricum e mai mult ca nimic.\n\nVin nopţile scurte de vară\nŞi păsări se-ntorc de la sud,\nDar dacă e ultima oară\nIluzia verdelui crud?\n\nCu lanţuri legate de glezne,\nOricît de lumină ar fi,\nNoi mergem de-a pururi prin beznă,\nMereu nelegitimi copii.\n\nMereu în aceeaşi clipită\nUrât şi frumos, mort şi viu,\nNe paşte o soartă cumplită,\nNimic nu-nţeleg cei ce ştiu.\n\nŞi iar a venit o părere,\nŞi iar va pleca înapoi,\nPrea mare impozit ne cere\nCă ninge în suflet la noi.|2163
Nicolae Labiş|Pasărea cu clonţ de rubin|Pasărea cu clonţ de rubin\nS-a răzbunat, iat-o, s-a răzbunat.\nNu mai pot s-o mângâi.\n\nM-a strivit,\nPasărea cu clonţ de rubin,\nIar mâine\nPuii păsării cu clonţ de rubin,\nCiugulind prin ţărână,\nVor găsi poate\nUrmele poetului Nicolae Labiş\nCare va rămâne o amintire frumoasă...\n\n1956|1656
Ștefan Petică|Se Stinse Alba Lampă, Căzând Pe Piatra Tare|Se stinse alba lampă, căzând pe piatra tare\nCu geamăt lung şi jalnic de suflet chinuit,\nŞi umbra fu ca plumbul în turnul urgisit,\nIar corbii s-adunară, strigând în depărtare.\n\nHa, corbii s-adunară strigând în depărtare,\nCăci pradă lor gătirăm din trupul prihănit\nCe sta întins şi rece în turnul părăsit:\nŞi mortul era visul suprem de aşteptare.\n\nŞi noi omorâtorii stam palizi şi tăcuţi,\nPrivind cu ochii turburi în noapte, aiuriţi.\nAh, nopţile din suflet ce triste şi amare-s!\n\nSimţirăm plini de groază o mână nevăzută\nStând gata ca să scrie în noaptea grea şi mută,\nCu slove arzătoare sinistrul: Teckel, Phares.|1895
Radu Gyr|Cântec de pirat|Sus, bătrâne lup de mare!\nSus, bătrâne lup! Pe punte!\nPânză, umflă-te mai tare!\nGata, tunurilor crunte!\n\nCa o navă-n auroră,\nclipa lunecă pe ape.\nSus, bătrâne lup! La proră!\nPrada n-o lăsa să-ți scape!\n\nDuce-n vele orizontul,\npe catarge - constelații.\nSus! Cu brânciul și cu ghiontul,\nscoală-n tine toți pirații!\n\nToate tunurile tale\ngoana clipei s-o ațină.\nSmulge-o vânturilor goale!\nJefuiește-o de lumină!\n\nFiarbă marea, geamă tunul!\nClipa vine și apune.\nNu cruța un strop, nici unul\ndin fugara ei minune!\n\nMâine, biete lup de mare,\nvei pieri în valuri crunte.\nPrada n-o lăsa din ghiare!\nSus, bătrâne lup! Pe punte!|3848
Nichita Stănescu|Cântec fără răspuns|De ce te-oi fi iubind, femeie visătoare,\ncare mi te-ncolăceşti ca un fum, ca o viţă-de-vie\nîn jurul pieptului, în jurul tâmplelor,\nmereu fragedă, mereu unduitoare?\n\nDe ce te-oi fi iubind, femeie gingaşă\nca firul de iarbă ce taie în două\nluna văratecă, azvârlind-o în ape,\ndespărţită de ea însăşi\nca doi îndrăgostiţi după îmbrăţişare?...\n\nDe ce te-oi fi iubind, ochi melancolic,\nsoare căprui răsărindu-mi peste umăr,\ntrăgând după el un cer de miresme\ncu nouri subţiri fără umbră?\n\nDe ce te-oi fi iubind, oră de neuitat,\ncare-n loc de sunete\ngoneşte-n jurul inimii mele\no herghelie de mânji cu coame rebele?\n\nDe ce te-oi fi iubind atâta, iubire,\nvârtej de-anotimpuri colorând un cer\n(totdeauna altul, totdeauna aproape)\nca o frunză căzând. Ca o răsuflare-aburită de ger.|3505
Adrian Păunescu|Lemne arzând în iarnă|"Ca joc în plină iarnă funerară,\nGheţari care dansează printre noi,\nProbabil nu ajungem pân'la vară,\nCă după geruri, va veni război.\n\nAcum, măcar, sub zodii friguroase,\nCând viforele scot pe străzi scântei,\nAi casei toţi să fie pe la case\nŞi focul să mai ardă pentru ei.\n\nCe risipim acum, se va preface\nÎn toxice sincope de destin,\nTrăim, probabil, cea din urmă pace,\nCu fulgi iluminaţi de-un rost divin.\n\nE-un timp de nebunie şi de moarte!\nSă fii acasă, cu ai tăi, acum,\nNiciun străin să nu trimiţi departe\nŞi niciun câine să nu laşi în drum.\n\nIubito, dă un semn înalt de vară\nPrintre gheţarii care ne despart\nŞi hai să-nvingem iarna funerară\nPândită de război şi de infarct.\n\nE rândul tău, mi-e dor să-mi stai alături\nŞi amintiri nemaitrăind deloc,\nÎmbrăţişaţi să ardem sub omături\nCa două lemne într-un singur foc.\n\nAdrian Păunescu\n(""Liber să sufăr"", 2003)"|4509
Adrian Maniu|Glas de toamnă|Toamna a făcut inimi de aur din foi …\nNici o vorbă, nici un glas. Liniște târzie.\nO pasăre se face mică, în cerul ce-o să fie alb de ploi.\n\nInimă, potolește-ți zbuciumarea.\nPământul are odihnă pentru toate.\nCerul din slăvi înnorate\nîmparte uitarea.\n\nLiniște în ogorul unde sămânța veghează,\nliniște în sufletul învins,\nliniște pe foile ce s-au desprins\nși în steaua care stă să cază.|38
Vasile Conta |Dorinţa|Vezi, dragă brunetă, cum se rătăceşte\nPrintre pietricele unda din pârău?\nAuzi tu, ce gingaş şi-ncet îţi vorbeşte:\nCă nimic nu-i dulce ca numele tău?\n\nAuzi tu, zefirii cum se joc prin frunze,\nCu mister şoptindu-ţi cât eşti de frumoasă?\nAuzi, pentru tine, suspinuri confuze\nPrin valea adâncă, prin pădurea deasă?\nCând natura-ntreagă îţi zice cu dor…\nNu-mi permite şi mie să spun că te-ador?|4281
Ilarie Voronca|Ridică vioară|Ridică vioară fruntea până la arcușul nopții\n\nPrimește-n piept incendiul buclelor nocturne\nȘi prelungește-n rana adâncă țipătul purcelului târât spre moarte\nÞipătul ca un păr fantastic pe umerii auzului\nCheie să scormonească în veșnicia lacăt\nÞipătul care se-nalță asemenea valului, cu buze de maree\nSă atingă ovalul planetei pe etajera morții\nA morții crescute ca o pâine în cuptorul din pântec\nA morții care te pândește în curcubeu și-n frunză\nȘi ca o clapă sonoră vibrează în bronzul trotuarelor\nSângeră în aromă căpșuna pasului\nSună ca o castanietă în tavernele oaselor.\nDar peisagiul de dezolare rămâne în urmă ca fumul expresului\nIntri în compartimentul speranței și aștepți ivirea în pupilă\nA grâului zvelt ca un cârd de berze\nȘi capul fecioresc al câmpului cu părul de lucernă și de orz\nCu floarea orizontului crescută în glastra respirației\nȘi cofele dealurilor pline de mierea dimineței\nÎți amintesc lumina răsfrântă din incandescența zborului.|3045
Adrian Păunescu|Motorul greşit|Şi dacă după cum s-a auzit,\nşi dacă după cum un simţ o spune,\nîntregul drum e o deşărtăciune\nşi chiar motorul e croit greşit!\n\nMaşina e din ce în ce mai grea,\no-mpingem năzuind la zile bune\nşi aşteptăm s-apară o minune\nsă ne putem urca şi noi în ea.\n\nTu nu auzi, constructor de motoare,\ncă ţi l-am da pe-acesta înapoi?\nE un motor prea leneş, prea greoi,\nnu poartă, ci-i purtat de fiecare.\n\nŞi zi de zi motorul nostru moare\nşi-n loc să meargă el, l-împingem noi.|4528
Adrian Păunescu|Emigranta Hiperboree|Prin cinic, guvernamental acord,\nLa ora ploilor de pașapoarte,\nHiperboreea pleacă înspre nord,\nÎn țara ce le adusese moarte.\n\nDe nici nu știe, vai de capul său,\nCă-i un butuc în drumul unui joagar,\nȘi pleacă fără de păreri de rău\nÎn cel mai elegant și cinic lagăr.\n\nO vor gaza cu dragoste-n curând,\nC-un roșu fier o vor marca pe spate\nȘi pielea ei va atârna plângând\nPe rămurișul sârmelor ghimpate.\n\nHiperboreea, du-te unde vrei,\nPe veci pierduto, veșnic hăituito,\nUn crucifix ai fost în ochii mei,\nDar eu numai tristetea ți-am iubit-o.\n\nDe actoria ta m-am săturat,\nÎncă din vremea actoriei mute,\nEști plină de durere și păcat,\nDar gardienii te așteaptă, du-te!\n\nCa un vaccin rămâi pe brațul meu,\nCând sania te-mpinge blând pe pantă,\nSă-ți apere ființa Dumnezeu,\nTu, prima mea iubită emigrantă.\n\nȘi când pământul se va scufunda\nȘi va sări din miezul lui scânteia,\nSă știi c-ai fost, în sud, în țara mea,\nȘi nordul te-a strivit, Hiperboreea.|2263
Adrian Păunescu|Şir de cocori|Ca o injecţie intravenoasă\nacest şir de cocori\nde care ţipă\nmugurii,\nbălţile,\nmâinile noastre întinse.\n\nCa o injecţie intravenoasă\nîntr-un organism slăbit,\nca o injecţie intravenoasă\nde care se rup\nmugurii,\nbălţile,\nmâinile noastre întinse.\n\nŞi sângeră florile,\nşi sângeră sălciile,\nşi vinele noastre se-nvineţesc.|4594
Grigore Alexandrescu|Un preot cuviios|Odată spovedea\nUn crai religios,\nŞi astfel îi vorbea:\n„Ajută, domnul meu,\nPe câți saraci găseşti,\nCăci chiar pe Dumnezeu\nÎntr-înşii îl cinsteşti.\nŞtii ceea ce-a grăit\nAl lumii ziditor,\nCă cerul e gătit\nDe mostenire lor.”\n- „O! dacă e aşa, răspunse mulțumit\nAcel spoveduit,\nNici o grijă să n-ai, cuvioşia-ta;\nCăci bunul Dumnezeu de mă va ajuta,\nEu îți făgăduiesc\nPe toți supuşii mei de răi să-i pregătesc.”|2999
Marin Sorescu|Bobîrnacul|Nimeni nu poate să-şi dea seama\nCe efect poate avea acest\nBobîrnac,\nNimeni nici măcar dumnezeu nu poate\nSă-şi dea seama,\nCare a renunţat de mult la forţele obscure,\nEl lucrînd cu forţele supranaturale\nŞi cu puterile înzecite.\n\nSă zicem că împing scama asta\nDîndu-i un bobîrnac la moacă.\nEa se prăbuşeşte şi se izbeşte de talpa de înger\nCare tocmai trece prin aer\nÎngerul răstoarnă un avion\nŞi căderea lui trage cerul\nCa pe o prelată.\n\nEcoul se amplifică, se amplifică\nStelele încep să ţipe\nSimţind cerul frigîndu-le de sub tălpi\nŞi totul se amplifică\nŞi totul se ridică la pătrat\nLa cel mai mare pătrat posibil -\nSub ochii noştri.\n\nStau şi eu aşadar şi desăvîrşesc\nMici acţiuni, după puterile mele\nFac bobîrnace - ca s-o spun pe şleau -\nBobîrnace pentru zilele negre de repaus\nPentru zilele negre de moarte\nCînd nu se va mai mişca nimic\nŞi orice putere colosală va fi de prisos\nŞi doar un bobîrnac venit din urmă\nMai poate declanşa fericit\nMaşinăria.|2556
Gellu Naum|Calul erotic|Femeia se freacă de arbori\npielea îi flutură ca un drapel subțire\nprin el trec alizeele și mâinile arborilor\nse răcoresc la ele ca la un tub de răcoare\n\nDincolo de aceste mâini calul erotic\ndoarme pe orizont\nel e mare cât orizontul\ndin carnea violacee meduzele închipuiesc coame\ncoame vii care agită tentacule de jur împrejur\ncoama prinde oamenii și-i mănâncă\ntentaculele îi sug ca pe o apă\npiepturile singure rămân afară și fug\nsînt piepturi goale ca niște câini\npiepturi cu amprente vinete de săruturi\npiepturi pe care dinții mari ai câmpurilor le mușcă\nși amprentele vinete rămân pe câmpuri\nca niște guri imense fără dinți\nele mușcă lianele care aleargă\ncu o uimitoare repeziciune\nlianele tăiate în bucăți devin verticale\nîn vârful lor se ridică amenințătoare ventuza|4644
Zorica Laţcu|Întrupare|Din slava Ta cereasca Te coboara,\nSpre Bethleemul sufletului meu\nSi-n staulul smereniei, Fecioara,\nIntrand, sa nasti pe unul Dumnezeu.\nSa-L infasori in cantece de slava,\nCa-n scutece subtiri de bumbacel;\nSi ca-ntr-o iesle plina de otava,\nIn pacea Duhului sa-L culci pe El.\nPleca-vor magii, soli din alta zare,\nCalauziti de focul alb de stea,\nS-aduca nou prinos de inchinare,\nLa staulul smereniei, Doamna mea.\nCi eu voi pune-n mana lor batrana\nTot aurul cuvantului istet;\nVoi fauri din versul meu, Stapana,\nIn jarul gandului comori de pret.\nCaldura rugaciunilor de seara\nVa-nfierbanta cadelnitele reci:\nTamaia magilor va arde iara,\nCu fum de proslavire pana-n veci.\nSi ca sa fie plina daruirea,\nVoi presara in visteria lor,\nCu boabele de smirna grea, iubirea,\nCea fara de prihana si cu dor.\nStiu ca nu-s vrednica, Fecioara,\nSa-ti fiu in noapte acoperamant;\nCi-n mila Ta din ceruri Te coboara,\nSa nasti in duhul meu pe unul Sfant.|4364
Dimitrie Anghel|Ultima scrisoare|E ultima scrisoare \nCe-ți mai trimit acum\nȘi poate cea (sâc!) din urmă\nCând tot ne mai grăim.\n\nStrăini părea-vom mâine\nDe-o fi să ne întâlnim.\nTu cu privire rece\nIar eu plângând pe-un drum.\n\nȘi lacrămile mele\nVor (sâc!) picura-n zadar\nArzând mistuitoare\nPe tristele-mi cărări,\nCăci tu, sub alte ceruri,\nUita-vei că slujirăm\nAceluiași altar.\n\nȘi așa uitat de tine,\nDin cugetul tău șters,\nTăcut m-afund în neguri\nȘi în adâncuri de abis.\nTu pleci înspre lumina\nUnui eteric vis\nLuându-mi cu iubirea\nȘi cel din urmă vers.|466
Ion Heliade-Rădulescu|Epitimb|În inimă ca piatra pitit câştigul zace,\nMormânt în toate vrednic d-un astfel de crud mort.\nSă-i fie de pomană lăscaia lângă ort\nŞi zacă în uitare, să aibă lumea pace.|3114
Ion Minulescu|Marină estivală|În port, nici un vapor,\nȘi-n larg,\nNici fum, nici pânză, nici catarg!...\n\nDin Orientul plin de soare,\nDe flori, de fructe aromate\nȘi de povești neterminate,\nDin Orientul plin de soare\nȘi maladii molipsitoare\nN-a mai sosit în port, de-azi-noapte,\nNimic -\nNici flori, nici fructe coapte,\nNici opium, nici tutun de pipă...\nNici aspirină pentru grip...\n\nÎn port e liniște,\nȘi-n zare -\nTot liniște (dar mult mai mare).\nÎn larg sirena nu mai țipă\nȘi macaralele-au tăcut,\nIar sus, pe dig, hamalii dorm,\nDuhnind a spirt și-a iodoform...\nȘi portul parcă-a dispărut...\n\nDoar farurile - lumânările marine -\nMai stau de veghe, nu știu pentru cine,\nȘi grave, ca niște Sibile\nCe rătăcesc pe Euxin,\nȘoptesc:\n„Trec zile după zile\nȘi-Argonauții nu mai vin!...”|3162
Vasile Militaru|Blana lupului|Guler la paltonul unui om hrăpăreţ, într-o ţară\nUnde soarele dreptăţii n-avea vreme să răsară,\nBlana unui lup, odată,\nCu parfumuri îmbibată,\nNegrăit de tristă, cică\nSuspina lâng-o pisică:\n\n— Hei, surată, zicea blana, cum ai vrea tu să nu plâng\nPe sărmanu-n patru labe ce n-avea pe vremi în crâng?…\nSteie cine vrea cuvântul să-mi asculte şi să-mi spună:\nJudec drept sau sunt nebună?\n\nCând învăluiam un trup,\nCărui oamenii-i zic lup,\nDe îndată ce sărmanul patruped, adulmecând,\nIeşea-n lume, când şi când,\nToţi îl huiduiau, surată, deşi lupul, nu prea blând,\nEra pururea flămând!…\n\nAzi îmbrac un om de seamă, cu obrajii ca doi maci,\nOm hain, care tot fură truda bieţilor săraci;\nÎmbuibat care, ducându-şi viaţa numa-n chef şi cântec,\nTot mai mult, pe zi ce trece, scade-n duh şi creşte-n pântec!…\n\nŞi pe omul ăsta lacom, care-n setea lui de bani,\nScuipă-n lacrima vădanii înhorită de orfani,\nNimenea nu-l huiduieşte, ca pe lup când e-n coclaur,\nCi pe unde vrea să treacă,\nToată lumea i se pleacă\nŞi-l cinsteşte, pe măsură ce el fură mai mult aur.|4293
Nichifor Crainic|Reculegere|Drumurile cu domoale întoarceri acasă,\nAsfinţit de soare pe lame de coasă,\nProsternări de sălcii şi mesteacini, boare\nDe azimă caldă scoasă din cuptoare,\nAburit de inimi cântec tremurat,\nÎn urmă departe dealul însingurat,\nSeară că o rasă de călugăriţă înnegrind tăcut pe braţe de troiţă,\nRăsărit de stele, umbră de grădini,\nSuflet de crăiţe şi de rosmarin\nŞezi puţin pe culme să privim de sus\nHornurile fumegând, după apus ;\nFumul casei noastre-n marginea cealaltă\nE mai nalt şi face seară şi mai-naltă,\nE mai drept şi mai albastru şi mai clar —\nParcă tămâiază stelele de jar.|1277
Nicolae Labiş|Gol…|Ne-a părăsit lumina, culoarea ne-a uitat,\nȘi șoaptele-și pierdură-nțelesul pe vecii,\nȘi trupurile noastre în gol s-au destrămat\nSub aiurarea nopților târzii.\n\nȘi gândurile noastre trecură fără grijă-n\nOstroavele-necate în destrămări de veci.\nPe cerul lumii noastre mai dorm fără de sprijin\nDoar ochii reci, doar lacomii ochi reci.|1638
Octavian Goga|Resurrectio|Când trec umbrele-nserării,\nPânze de-argintat fuior,\nN-auzi spasmurile mării\nCum ne strigă-n hora lor?\n\nDin păgâna și adânca\nUndelor îmbrățișare,\nDintr-un val ce sparge stânca\nUn fior prelung tresare...\n\nParc-o taină se ridică\nDin primejdia de apă,\nOchii tăi supuși de frică\nVor cucernic s-o priceapă.\n\nEu o știu atât de bine...\nE povestea de demult,\nDin uitate vremuri vine\nÎnc-o dată s-o ascult.\n\n(volumul Din larg)|3778
Tudor Arghezi|De ce?|Mă-ntrebi: de ce plâng?\nAm ascultat un poem.\nMă-ntrebi: de ce plâng?\nAm auzit un cântec.\nMă-ntrebi: de ce plâng?\nMi-a povestit un nevoiaș suferința lui.\nDe ce am plâns?\nToate au atins răspântiile vremii cu tălmăcirea\nfrumoasă în cuvinte, vioară și suspin, a durerii de a simți,\nde a nu ști și de a te întrista.\nAm plâns de frumusețe.\n\n Geneva, 1963|1955
Cincinat Pavelescu|De când te-ai dus|De când te-ai dus,\nEu parcă sunt un cuib pustiu,\nSau mortul rece în sicriu\nPus.\n\nSau un izvor\nUitat sub ramuri despuiate,\nÎn care frunzele picate\nMor!\n\nDe când te-ai dus,\nEu sunt un leagăn întristat,\nDin care pruncul a zburat\n... Sus!|324
Tristan Tzara|Cântecul logodnicei|Iubitul meu pătrunde pustia\nÎnlătură gâfâind nisipul fierbinte\nÎn stânca vânătă din suflet\nSimt cum i se încleștară ghearele arsurii*\n\nO, iubitul meu, în rugăciune prinde-ți mâinile\nAscultă cum zbârnâie sfârșitul în urechi\nAșteaptă să-ți curgă sângele din înserarea gurii\nȘi amintirile să-ți roadă trupul\nAmintirile cu miros intim de culcușuri vechi\n\nÎn plânsete de după-amiază ți s-a sfârșit lumina gurii\nUmbra pădurii vibrează\nÎmi întind poteca durerii tale, păpușă**\nȘi am pe inimă atât de frumoase pete***\nCu margini de rană ca rochiile de fete\nÎn curcubeie de cenușă\n\nFloarea felinarului a veștejit\nȘi-a frânt tulpina în umezeala întunericului\nLuna și-a închis deasupra norilor lumina\nCa inima stareței în vechimea unui schit\n\nȘi eu te-am închis în noaptea cimitirului\nUnde zboară păsări de fier\nPlăpândă dragoste ruptă-n tăcere dintr-o lespede de crin sfios\nPomii sunt crizanteme de ger\nȘi tu ai înghețat în cer lângă un cântec frumos.\n\n\n*Simt cum i se încleștează ghearele arsurii (var.)\n**Îmi întind inima durerii tale, păpușă (var.)\n***Și pe inimă am atât de frumoasă pete (var.)|4094
Ion Minulescu|Seară rurală|"Se uită soarele-napoi...\nO fi pierdut ceva,\nSau, poate,\nAşteaptă-n deal vreun car cu boi,\nSă-l plimbe şi prin alte sate\nCu gospodari şi holde mai bogate?...\n\nÎn sat la noi,\nBiserica, de veche ce era,\nÎn anul când a fost cutremur de pământ\nS-a prăbuşit cu turlele-n şosea,\nŞi-azi casele - atâta cât mai sunt -\nPar jucării\nPentru copii,\nIar plopii - coşuri negre de maşini\nCe-au treierat\nBucatele din sate\nPentru străini...\n\nPrin curţi,\nGăinile şi porcii s-au culcat,\nFemeile au pus de mămăligă,\nIar oamenii s-au pus la sfat\nCu popa ce-a sosit într-o cotigă\nDe la oraş,\nUnde-a schimbat sedilele de caş\nCu trei duzini de lumânări de ceară,\nCă-n cimitir la noi ca-n orice sat,\nSunt îngropaţi şi trei flăcăi, morţi pentru\nŢară.\n\nDar unde-i soarele din deal?...\nParcă-aşteapta\nPe cineva...\nPesemne, că, gonit de lună,\nŞi-a dat cu popa ""noapte bună""\nŞi-a scăpătat..."|3227
Marin Sorescu|Am vrut să mă schimb|Am vrut să mă schimb pe unul mai bun,\nL-am căutat cu lumânarea,\nÎnalt ca bradul, curat ca floarea,\nȘi care noaptea să doarmă tun.\nCe, cu mândrie, să-şi zică: unul\nCa mine-n lume nu mai există.\nFrumos, cu educaţie ateistă,\nPoţi să îl cauţi să tragi cu tunul.\nCe bine! Ce bine! Ce bine!\nȘi, pe de altă parte, vai ce păcat!\nNimeni n-a vrut să se dea pe mine\nȘi de-aceea am rămas neschimbat.|2539
Tudor Arghezi|April|Într-o ramură-nflorită\nE-agățat un cuib în tei.\nRamura e legănată,\nLegănîndu-și cuibul ei.\nVîntul murmură prin floare,\nAdormind-o cu descîntul,\nPasărea surîde-n aripi,\nCunoscînd că-i numai vîntul.\n\nMi-a zburat de mult din floarea\nSufletului pasărea,\nAripi ca-ntre fulgi cicoarea,\nVerde-n piept ca zarzărea.\n\nO tot caut de atunci\nPrin pădure, prin copaci.\n\nPasăre cu aripi lungi,\nUnde ești și ce mai faci ?|4112
Adrian Păunescu|Vârsta în fotografii|Sunt încă bucuros că pot iubi\nȘi drumurile-n țară mă mai cheamă,\nDar, vai, presimt, prin focuri sângerii,\nUn nou abuz de scrum și-o nouă vamă.\n\nCe liniște polară va veni,\nDe către ochelarii greu, cu ramă,\nVoi obosi, în fiecare zi,\nȘi cei mai tineri nu vor ține seamă.\n\nS-a însănătoșit culoarea gri\nȘi am un drept legiferat, la dramă,\nDar eu nu despre asta voi vorbi\nȘi nici de moartea care mă reclamă.\n\nVoi spune, deci, a fi sau a nu fi,\nVoi cere slăbiciunii mele: Ia-mă!\nVoi renunța la vanități, deși\nEa, vanitatea-i singura mea cramă.\n\nMă uit la voi, prieteni timpurii\nȘi frați târzii, și nu știu cum vă cheamă,\nÎmi caut vârsta în fotografii\nȘi, când mă regăsesc, încerc o teamă.\n\nEhei, ce frenezii și nostalgii,\nDin fiecare poză mă aclamă,\nDeschide, Tată, drum, că voi veni!\nCulege-mă, din vechi fotografii,\nCa să mă-ngropi spre-a mă renaște, Mamă!|4615
Gellu Naum|Ce frig|"Spre toamnă se apropie femeile talpa lumii\nlegate cu tulpane pe sub ochi\ncâțiva le întind niște grâu într-o mare iubire de ploaie\napa cade pe ele ca pe o streașină\nnici nu știți ce frig e Dar în odăi la căldură\nalții de teapa lor le mângâie\nnoi țopăim la geamuri le strigăm\ndar cum să ne audă în tandra lor obscuritate\nluați-ne în brațe iubitelor noastre alăptați-ne sîntem băieți buni\nla nevoie zicem și ""mama"" batem din palme\nritmăm legile lumii în care ne învârtim singuri și triști\ndați-ne panglici pentru frunte\nla nevoie ne putem îmbrăca în culori senzoriale\nnici nu știți ce frig e Primiți-ne la subțiori degetele amorțite\nîn electricitatea lor nedumerită\nam venit pe jos cu ochii închiși fiecare în urma unui cal\nne împingea principiul vostru aprig pe care îl simțeam foarte bine\nam săpat coridore spre voi ne-am lipit pământul pe gură\niubitelor noastre nu vă dați seama\nne apropiem în formații singurii care nu v-am uitat\nputeți să ne și nașteți e tot una\nrostogoliți de-a valma ca niște roți uituce\nsecerătoarelor ne îngropăm sub prag"|4649
Adrian Păunescu|Antiprimavara|Ce dacă vine primăvara,\nAtâta iarnă e în noi\nCă martie se poate duce\nCu toți cocorii înapoi.\nÎn noi e loc numai de iarnă,\nVom îngheța sub ultim ger,\nOrbecăind pe copci de gheață\nCa un stingher spre alt stingher.\n\nȘi vin din patriile calde\nCocorii toamnei ce trecu\nȘi cuiburi și-au făcut la streșini\nȘi lângă mine nu ești tu.\nNinsori mai grave decât moartea\nAu fost și sunt și vor mai fi,\nLa mine-n suflet este vifor\nȘi vin nebuni să facă schi.\n\nȘi ninge până la prăsele,\nNinsoarea-mi intră-n în trupul tot,\nUn dans de oameni de zăpadă\nCe îmbrățișarea n-o mai pot.\nLa noi e iarnă pe vecie,\nDoi foști nefericiți amanți,\nIa-ți înflorirea, primăvara\nȘi toți cocorii emigranți.\n\nPrimăvară, care-ai fost,\nNu veni, n-ai nici un rost,\nPoți să pleci, suntem reci,\nIarnă ni-i pe veci.|4394
Radu Gyr|Cui a născocit tristețea|Cui mi-a născocit tristeţea asta,\nnu-i da, Doamne, ştreangul ticălos.\nCui mi-a-mpuns cu suliţa coasta,\nfă-i un pat de frunze, răcoros.\n\nCine mi-a dat fiere cu găleata,\ncalce zarea ca un împărat.\nCine mi-a dat temniţa şi roata,\nfie, Doamne, binecuvântat.\n\nÎnsă cui a pus în mine silă\nşi dezgust şi scârbă pentru tot,\nsta-i-ar viermii-n hoit ca o prăsilă\nşi cloci-i-ar vipera în ciot.|1758
Costache Ioanid|Vreau să iubesc pe fratii mei|Vreau sa iubesc pe fratii mei,\ncu tot ca am in piept mai sfant.\nVreau sa doresc tot ceru-n ei,\ndar sa-i iubesc asa cum sant.\n\nVreau sa iubesc pe dratii mei,\ncu care vesnic voi fi sus.\nVazandu-L pe Isus in ei,\nsa-L simt in mine pe Isus.\n\nVreau de-opotriva sa adun,\nsi rodu-ntreg si spicul frant.\nCaci si Isus ma vrea mai bun,\ndar ma iubeste-asa cum sunt.\n\nCand fratii mei au rani ce dor,\nsa-mi fie bratul mai sfios,\nsa nu apas in rana lor,\ncaci nu eu vindec, ci Hristos.\n\nNoi prin Isus am fost iertati,\nca sa iertam si noi oricui.\nDar daca nu iubim pe frati,\nn-avem in noi iertarea Lui.|2818
Ion Minulescu|Romanţa inimii|Inimă - ciutură spartă -\nCui mai duci apă la poartă,\nDaca nimeni nu mai trece\nSă-ţi soarbă din apa rece -\nApă bună de descântec\nDe la ochi până la pântec?...\n\nInimă - ciutură goală -\nCine te spoi cu smoală\nŞi te-ascunse în ogradă,\nNimeni să nu te mai vadă,\nCa să-ţi mai cerşască apă\nCând de sete gura-i crapă?\n\nInimă - ciutura mea -\nDă-mi să beau, dar altceva,\nC-apa rece ţi-au golit-o\nToţi cei care ţi-au sorbit-o!...\nDă-mi ce mi-ai păstrat doar mie -\nDă-mi un strop de apă vie!...|890
Adrian Păunescu|Peisaj înapoi|Zorii vin de bunăvoie.\nCâinii latră-n sus şi-n jos.\nSoarele ia foc frumos,\nCal viclean în care Troie?|4560
Traian Demetrescu|Melancolie|Când, primăvara, vine-n cârduri\nPoporul blând de rândunele,\nEu parcă-aştept să se rentoarcă\n	Şi visurile mele.\n\nCând viaţa pare mai frumoasă\nŞi mai lipsită de suspine,\nEu tot aştept să se rentoarcă\n	Şi visele-mi senine...\n\nSe duce vara... şi se duce\nPoporul blând de rândunele,\nIar eu mă simt tot mai departe\n	De visurile mele...|1928
Lucian Blaga|An de răscruce|Iţi aminteşti de anul de răscruce?\nDe-atâttea ori a despărţire\nun ceas de cumpănă ne încerca.\nNu fiindcă-am fi voit, \nci fiindcă-aşa ni se cerea.\nDe fiecare dat' un lucru rar, \no rară întâmplare ne oprea.\nPe ţărmul de nisip umblam\nşi-n urma-adânca ce-o lăsam\ntăcută apa mării izvora.\n\nîţi aminteşti? De fiecare dat'\nun lucru rar, \no rară întâmplare ne oprea.\nCorabia se cufunda puţin sub greutate, \ncând luna cobora pe ea.|968
Dan Botta|Jucării|Un urs fără păr. Faţa cârnă\nA clovnului. Braţul întors\nAl păpuşii ce jalnic atârnă!\nAl păpuşii copilului mort.|430
Nichita Stănescu|Semn 1|Plutea o floare de tei\nîn lăuntrul unei gândiri abstracte\ndeşertul se umpluse cu lei\nşi de plante.\nUn tânăr metal transparent\nsubţire ca lama tăioasă\ntăia orizonturi curbate şi lent\ndespărţea privirea de ochi\ncuvântul, de idee,\nraza, de stea\npe când plutea o floare de tei\nîn launtrul unei gândiri abstracte.|3652
Ion Barbu|Paralel romantic|Numisem nunţii noastre-un burg,\nSlăvit cu ape-abia de curg -\nCa un dulău trântit pe-o labă,\nVechi burg de-amurg, în ţara şvabă.\n\nScări, unghiuri, porţi! În prag de uşe.\nO troli domoli, o troli cu guşe,\nLa ce vărsări, ca de venin,\nVis crud striviţi şi gând cretin!\n\nStângi cuburi şubrede, intrate,\nDe case roşii, zaharate;\nVerzi investiri, prin câte-un gang,\nSub ceasuri largi - balang, balang!|3104
Magda Isanos|Zâne de roua|Zâne de rouã,\nmã rog vouã,\nsã mã primiti\nîn pajistea unde dormiti.\nDrept lumânare,\nas vrea o floare.\nDrept rugãciuni si tropare,\nvântul sã batã, iarba s-aplece mai tare.\n\nVoi, zâne bune,\nzvârliti-mi un brâu,\nsã se facã râu\nsi sã sune.\n\nApoi, sub torentul spumos,\nîngropati-mã jos,\ns-aud prin piatrã,\nca si cum as sta lângã vatrã,\npovestile-acestui tinut luminos...\n\nAsa mã rog vouã,\nzâne de rouã,\nsã mã dezmierde\nsi-n moarte\nzarea pãmântului verde.|3450
Tudor Arghezi|Mărăcine|Te-ai chinuit atîta mărăcine,\nSă scoți o floare și din tine.\nTe-am așteptat un an, doi ani, cinci ani ...\nȘi te-am ferit de sapă și cazma\nÎntru-nflorirea ta.\nToți oamenii spuneau : -Să-l dăm afară-.\nȘi-am lăsat vară după vară,\nM-ai răsplătit de lunga așteptare,\nDîndu-mi cea mai frumoasă floare.\n\n5 martie 1958|4175
Alexei Mateevici|Seara de vară|În cer albastru, răzleţiţi\nSe plimbă nouri auriţi;\nPădurea învelită-n ceaţă\nSe scaldă-n marea de roşaţă\nDin asfinţit. Şi la răcoare\nSe pleacă spicu-n dormitare,\nin codri, — mare, înfocată --\nS-arată luna. Şi deodată\nS-aprinde-a stelelor lucire.\nDomneşte pace, liniştire...\nÎn suflet tainicele strune\nÎmi cântă sfânta rugăciune.\n\nIunie 1912|234
Marin Sorescu|Boala|Doctore, simt ceva mortal\nAici, in regiunea fiintei mele\nMa dor toate organele,\nZiua ma doare soarele\nIar noaptea luna si stelele.\n\nMi s-a pus un junghi in norul de pe cer\nPe care pana atunci nici nu-l observasem\nSi ma trezesc in fiecare dimineata\nCu o senzatie de iarna.\n\nDegeaba am luat tot felul de medicamente\nAm urat si am iubit, am invatat sa citesc\nSi chiar am citit niste carti\nAm vorbit cu oamenii si m-am gandit,\nAm fost bun si-am fost frumos...\n\nToate acestera n-au avut nici un efect, doctore\nSi-am cheltuit pe ele o groaza de ani.\nCred ca m-am imbolnavit de moarte\nIntr-o zi\nCand m-am nascut.|2554
Nichita Stănescu|Dă, Doamne, o ploaie albastră|I\nCa să se spele, ca să se usuce într-un simun\nde suflete, părăsind trupuri de copii striviți\nsub roata de beton a clipei de acum,\nsculptată de fenicieni și de hitiți,\n\nlas sufletul istoric și prădat\nîn piramida unei limbi de mult latine,\nîntinsă să stea ca într-un pat\nde aripi jupuite de pe îngeri, bine,\n\nși strig în sus, și strig în jos,\nla dreapta și la stânga și-nainte\nși înapoi, profund nesomnoros,\nlimba cu luna nouă, dinte:\n\nSă fim spălați de un lichid, să fim spălați\ncum speli cu cârpa udă o fereastră\nde tine, Doamne, vitregii tăi frați,\ncu o torențială ploaie-albastră.\n\nII\nPlouă, șiroiește cu îngeri, cu stafii,\npe acoperișurile de tablă, pe mansarde.\nRâuri verticale, sunet gri.\nAcum se stinge tot ce arde.\n\nPlouă, călătorim în sus pe crocodili\nde taină dintr-un Nil smucit, în sus,\ndus într-un Nord de nori aproape imobili,\nferind de noi un cer din Sud, hindus.\n\nPlouă, se lipesc aripi de apă de geamuri.\nFrigul își întinde spre noi o limbă ascuțită și dublă.\nDuce-m-aș călare pe un cal fără hamuri\nîn câmpia neagră, lugubră.\n\nDuce-m-aș cu părul ud de îngeri, de stafii,\nizbit în tâmplă de icarii scânteind\nai apelor, căzând de sus atât de vii\ndin suspendatul, fixul, labirint.|3525
Victor Eftimiu|Când ne iubeam…|Când ne iubeam, era lumină,\nSub cerul toamnei înnorat,\nAcum, zadarnic se'nsenină\nCăci soarele e'ntunecat…\n\nTe cuprindea o dulce frică\nLa brațul meu te'nfiorai…\nCând ne iubeam, o rândunică\nPărea un glas furat din rai…\n\nCând ne iubeam, întreg pământul\nEra un vesel ciripit,\nAcum, ce jalnic urlă vântul\nÎn cuibul nostru părăsit!\n\nPe casa ta, pustiul cade\nȘi corbi îți croncăne la geam, —\nAtâtea flori și serenade\nMureau sub el, când ne iubeam!|2076
Nichita Stănescu|Aerul|Frunzele mă atrag spre ele violent,\ncopacii negri din toamnă,\nsub ochiul lunii lent\nrefuzând să adoarmă.\n\nAud un ceas bătând în turn\nore în trecutul îndepărtat,\ncând frigul selenar, nocturn\nîngheaţă-n aer, suspendat.\n\nŞi brusc trecutu-mi pare viitor\nşi urc spre secole latine\nşi-aud un ding, un dang sonor\nal frunzelor foşnind prin mine.|1312
Ion Minulescu|Hodie mihi, cras tibi|În mine,\nÎn tine\nŞi-n el\nInima cântă\nŞi plânge la fel...\n\nCântă\nŞi plânge\nÎnfiptă în noi —\nCântă cu clipa în care ne naştem\nŞi plânge cu clipa de-apoi...\n\nCând cântă cu ploaia\nNe-nchidem odaia...\nCând plânge cu vântul\nNe-nchidem mormântul\nTustrei, şi, la fel,\nŞi-n mine,\nŞi-n tine,\nŞi-n el!...|873
Adrian Maniu|Glumă de toamnă|Era un pom cu frunzele de aur,\nca inimi vechi de aur,\ncum n-a mai fost și n-o mai fi\ndecât în fiecare zi\nîn toamnele târzii...\n\nȘi-un împărat cu barba de argint,\nca urma stelelor de-argint,\nciulea urechile surzite,\nînspre neliniștea din frunzele zbârcite...\nȘoptiri de inimi fără leac, îmbolnăvite.\n\nÎn pom sta, pricăjit, un greier negru,\nca fierul negru.\nȘi greierul pentru-mpărat\nîși scârțâia, neîncetat,\npuținul învățat.\n\nIar peste pomul plin cu inimile pâlpâind, de aur,\nîn asfințirile de aur,\nbătrânul căuta pe cântăreț;\nvechi frunze se surpau din mărul pădureț;\ncădeau inimi de aur fără preț,\npe drumuri și prin iarbă...\n\nDar una s-a oprit în a Sa barbă.|39
Radu Gyr|Rugă|Doamne, răcorește țara!\nSuflă-I vântul peste răni\nși alină ușor, seara,\nplânsul mamelor vădăni.\n\nPruncii mângâie-i pe frunte\nși-i dezmiardă-ncetișor,\nși le spune să Te-asculte,\ncă Tu ești tăticul lor.\n\nFă din lacrimi apă vie\nși cununi din suferinți.\nNeamului dă-i veșnicie\nși ocean de biruinți.\n\nDă-ne, Doamne, mântuirea\npentru jertfa ce-am adus\nși ne curmă sângiuirea . . .\nDă-ne Pacea Ta de sus!\n\nȘi, ca semn de împăcare,\nodihnește morții lin.\nDe veghe la fiecare,\ndă-le, Doamne, câte-un crin.|4031
Adrian Păunescu|Ziua de Sfânta Maria|Nici pe tine moartea nu te cruţă,\nmori acum, dar fiul tău e sus,\nnoapte bună, somn uşor, Măicuţă\na Mântuitorului Iisus.\n\nTu n-aveai dreptul să adormi, Marie,\nşi ochii ţi se împăienjenesc\nşi mori şi tu, lumina noastră vie,\ngravida unui gând dumnezeiesc.\n\nTe pleci divinităţii suverane,\nca un pământ în alt pământ apui\nşi fiul tău te plânge în icoane\nşi îngerii sunt toţi de partea lui.\n\nO clipă, toate nu mai au lumină\nşi noi primim ca pe-o osândă grea\nşi noi primim cu linişte străină,\nfără speranţă, adormirea ta.\n\nLa moartea ta, Maria noastră Sfântă,\ntoţi cei ce te-au iubit te înţeleg\nşi mor cu tine şi murind te cântă\nfemeile pământului întreg.\n\nTe duci cu vara, viaţa te condamnă\nsă pleci cu cel din ceruri dintre noi\nşi să te naşti în fiecare toamnă,\nca să ni-l dai la iarnă înapoi.\n\nTu mori, acum, ca fiul să-ţi trăiască,\nne laşi aici, la margini de destin,\nîngenunchem la groapa ta cerească,\nMarie-a calendarului creştin.|2486
Gellu Naum|Început şi sfârşit|Am acceptat că lucrurile ne iubeau\n\nFragili şi duri pe şesurile lor\nne bucuram când înfloreau legumele\nca să menţinem apele intacte\n\nUneltele ni se supuneau până seara\ndespre ce ochi vorbiţi\n\nPescarii moţăiau printre centauri-peşti\nde pe mal îl priveau cu totul alţi ochi\nşi Platon calul meu obscur\nfanatiza gramatica|2520
Octavian Goga|Din larg|Eu urc spre culme... Mi-a rămas în urmă\nNoroiul prins în putreda-i osândă,\nÎnfrigurata patimilor turmă,\nCu chiot lung de-ntrecere flămândă...\n\nEu urc... Acolo jos, în adâncime,\nAud viaţa ce-şi întinde hora;\nE necurmatul cântec din vechime.\nÎl ştiu... Mai bine n-o să-l ştie nime,\nCăci am băut din cupa tuturora\nŞi l-am plătit cu lacrimi şi cu rime...\n\nAcum, în drum când mă opresc vreodată\nŞi fac popas la noua cotitură,\nPriveliştea din înălţimi s-arată\nAtât de-ngustă, strâmbă şi ciudată.\nCu valul ei de dragoste şi ură,\nCă orice pas de mergere-nainte\nÎmi năruie-o aducere-aminte,\nÎmi frânge-un glas, un zâmbet, o icoană...\n\nDin câte jos, m-au urmărit în goană...\nŞi tot aşa... de-acum o să-mi rămână\nAceeaşi ţintă fără de zăbavă,\nSă-mi uşurez povara de ţărână,\nSă-mi cer de sus paharul de otravă!\n\nJur-împrejur e largul care cântă,\nE soare-n cer, e sărbătoare sfântă,\nŞi-n vreme ce mi-a amuţit pământul\nFiorul păcii-n suflet mi se lasă,\nEternităţi îmi flutură veşmântul;\nSimt Dumnezeu cum mă primeşte-n casă...\n\nMai sus!... Mai sus!... Cetăţile de stele\nCuprind rotirea gândurilor mele,\nŞi, ca un sân ocrotitor de mamă,\nO năzuinţă proaspătă mă cheamă:\n\nNeprihănită, mândră poezie,\nLumină albă, pururi adorată,\nAscultă-mă cu ruga mea târzie,\nŞi fă pe veci în minte să-mi tresalte,\nStrălucitoare, rece şi curată,\nSingurătatea culmilor înalte...|3744
Radu Gyr|Spital|Azi noapte, în rezerva șase,\nun pat rămase gol.\nPrea mult iod și a fenol\nacest aprilie miroase.\n\nSurori de fum, cu pași de fetru,\natât de lin trec prin salon,\nde parcă îngeri de tifon\nadună febra-n termometru.\n\nPe mâini subțiri și somnolente\nde doctor, condamnate cert,\ncu gesturi de intern expert,\nlumina pune pansamente.\n\nIar sub ferestre, în halate,\ncireșii albi s-au strâns de mult,\nca niște medici în consult\npe-alei cu flori spitalizate.|4056
Mihai Eminescu|Ea-și urma cărarea-n codru|Ea-și urma cărarea-n codru.\nEu mă iau pe a ei urmă,\nCând ajung cu ea alături\nRăsuflarea-mi mi se curmă.\n\nMai răsuflu înc-o dată,\nZic o vorbă, ea tresare\nȘi se uită-n altă parte\nȘi răspuns de loc nu are.\n\nDar mereu de ea m-apropiu\nȘi vorbesc și îi dau sfaturi;\nEa se apără c-o mână\nȘi se uită tot în laturi.\n\nCând pe talie-i pun brațul,\nEa se frânge, va să scape,\nDar o trag mereu spre mine,\nMai aproape, mai aproape.\n\nMai nu vrea și mai se lasă.\nCapul ei mi-l pun pe umăr,\nPun pe ochii-nchiși, pe gură,\nSărutări fără de număr.\n\nȘi la piept o strâng mai tare.\nRăsuflarea-mi se sfărșește;\nO întreb de ce-i mâhnită,\nO întreb de mă iubește.\n\nIar ea ochii și-i deschide\nMari, puternici, plutitori:\nÎmi ești drag din cale-afară,\nDar obraznic uneori.|1140
Cincinat Pavelescu|Rondel|Sub cer de soare poleit\nSclipește holda-ngălbenită,\nDin zbor o barză ostenită\nPe turla neagră s-a oprit.\n\nPe drumul poștei prăfuit\nVisează salcia-nflorită...\nSub cer de soare poleit\nSclipește holda-ngălbenită.\n\nIar vântul serii-mbălsămit,\nÎn goana lui nestăvilită,\nApleacă iarba necosită\nCe murmură nedefinit,\nSub cer de soare poleit.|374
Ion Minulescu|Spre soare|Noi vom porni-ntr-o zi de sărbătoare\nSpre-naltele contururi crenelate\nDin care-ntâile priviri de soare\nÎşi varsă-n vid imensa lor cascadă\nŞi-n care seara-şi urcă resemnarea,\nCu gestul unei păsări mari de pradă\nCe-şi pregăteşte-n taină răzbunarea\nÎnviselor aripi însângerate.\n\nSuperbi, ca cei ce-nveşmântaţi în zale\nPorneau pe drumul Sfântului Mormânt,\nNoi vom porni-ntr-o zi de sărbătoare\nSpre-naltele contururi feodale;\nCăci drumurile noastre duc spre Soare,\nŞi soarele preface verbu-n cânt.\n\nŞi vom porni cu-ntreaga majestate\nA celor ce, pornind de nouă ori,\nPurtară prin oraşe-ndepărtate,\nMai mult învinşi decât învingători,\nFantasmagoricele lor armate\nDe cai şi călăreţi halucinaţi,\nCu flori de crin pe mantii presărate\nŞi vulturi albi pe scuturi încrustaţi.\n\nSpre soare deci — spre soarele de vară,\nMonarhul orbitorului zenit...\nEl ne va strânge-armata răzleţită\nŞi-o va-ndruma din nou spre răsărit.\nEl va topi păpuşile de ceară\nŞi gestul lui de bronz va desemna\nÎn spaţiu o Golgotă prăbuşită\nŞi magilor de mâine-o nouă stea.|898
Lucian Blaga|Scrisoare|Nu ți-aș scrie poate nici acum acest rând,\ndar cocoși au cântat de trei ori în noapte —\nși-a trebuit să strig :\nDoamne, Doamne, de cine m-am lepădat ?\n\nSunt mai bătrân decât tine, mamă,\nci tot așa cum mă știi :\nadus puțin de umeri\nși plecat peste întrebările lumii.\n\nNu știu nici azi pentru ce m-ai trimis în lumină.\nNumai ca să umblu printre lucruri,\nși să le fac dreptate spunându-le\ncare-i mai adevarăt și care-i mai frumos ?\nMâna mi se oprește : e prea puțin.\nGlasul mi se stinge : e prea puțin.\nDe ce m-ai trimis în lumină, Mamă,\nde ce m-ai trimis ?\n\nTrupul meu cade la picioarele tale\ngreu ca o pasăre moartă.|3382
Adrian Păunescu|Capul de la Torda|Capul lui Mihai Viteazul de la Torda se ridică,\nȘi întreabă de ce țara a rămas așa de mică\nȘi Câmpia Tordei triste îi răspunde lui cu jale:\n„Fiindcă astăzi ducem lipsa capului Măriei-Tale!”\n\nNu mai acuzați străinii că ne taie domnitorii,\nCă intimidează țara cu guverne provizorii,\nEu atât aș vrea să aflu, arătându-ne obrazul:\nTotuși, unde au fost românii, când a fost tăiat Viteazul?\n\nNu voi consuma otravă pentru nici un fel de Basta,\nTotuși, unde-au fost ai noștri, și atunci, și-n vremea asta?\nCum se-ajunge pân' la gâtul voievodului de țară,\nDacă nu-s trădări acasă, lângă ura de afară?\n\nCapul lui Mihai Viteazul ne-a lăsat numai cu trupul,\nNu contează că străinii nu aveau nici pic de scrupul,\nEu, de-o singură-ntrebare, mă scârbesc și mă mai mânii:\nTotuși, unde-au fost românii? Totuși, unde sunt românii?\n\n8 iulie 1995, Târgu-Mureș\n\n(Front fără învingători, 1995)|4413
Lucian Blaga|Pax Magna|De ce-n aprinse dimineți de vară\nmă simt un picur de dumnezeire pe pământ\nși-ngenunchez în fața mea ca-n fața unui idol?\nDe ce-ntr-o mare de lumină mi se-neacă eul\nca pala unei facle în văpaia zilei?\n\nDe ce în nopți adânci de iarnă,\ncând sori îndepărtați s-aprind pe cer\nși ochi de lupi prădalnici pe pământ,\nun glas îmi strigă ascuțit din întuneric,\ncă dracul nicăiri nu râde mai acasă\nca-n pieptul meu?\n\nPe semne — învrăjbiți\nde-o veșnicie Dumnezeu și cu Satana\nau înțeles că e mai mare fiecare\ndacă-și întind de pace mâna. Și s-au împăcat\nîn mine: împreună picuratu-mi-au în suflet\ncredința și iubirea și-ndoiala și minciuna.\n\nLumina și păcatul\nîmbrățișându-se s-au înfrățit în mine-ntâia oară\nde la-nceputul lumii, de când îngerii\nstrivesc cu ură șarpele cu solzii de ispită,\nde când cu ochii de otravă șarpele pândește\ncălcâiul adevărului să-l muște-nveninându-l.|3371
Adrian Păunescu|Vocea mamei|"Am fost acasă. Urme de pârjol,\nPe pomi cădeau în moarte fragezi muguri\nŞi ca un haos brusc organizat\nEa, vocea mamei, stăruia în lucruri.\n\nPlutea în fiecare obiect\nCa un halou de stea şi de ţărână,\nMi se părea că pot să o şi văd,\nO auzeam urcându-mi trist pe mână.\n\nEa, vocea mamei mele ce-a murit,\nÎn curtea casei noastre rămăsese,\nFântâna-n noapte mai vibra de ea,\nSta în pătul şi se-ntindea pe mese.\n\nDe dincolo de timp chema încet.\nŞi m-aştepta c-o vârstă înainte,\nAbsenţa mamei mele pe pământ\nEra deodată plină de cuvinte.\n\nSe împletise-n câte un covor,\nTăcea asurzitor în câte-o floare,\nEra întreagă vocea ei de-atunci,\nCând a simţit neamânat că moare.\n\nŞi vocea mamei se lăsase jos\nŞi lucrurile o păstrau frumoasă.\nTot ce-a rostit de-a lungul unei vieţi\nÎncet-încet se întorsese-acasă.\n\nMormântul i-a închis plăpândul trup\nCu foamea setei şi cu setea foamei,\nDin mama mea a mai rămas atât:\nEternă si-ntristată, vocea mamei.\n\nPe obiecte o găsesc mereu,\nLa rădācina florii blândă scurmă,\nŞi simt că lângă ea am să-mi aşez\nŞi vocea mea, ca s-o ajung din urmă.\n\nAdrian Păunescu\n(""Totuşi iubirea"", 1983)"|4619
George Topîrceanu|Terţine|"Şi acum ţin minte şoaptele-i pierdute\nÎn vuietul sălbatic de furtună:\n""De ce nu eşti cuminte? Du-te, du-te!""\n\nE vânt, e noapte. Fulgeră şi tună,\nŞi-o ploaie — acum a început să cadă\nÎn picuri mari cât boaba de alună.\n\nCuprinsu-i plin ca de sclipiri de spadă,\nEu plec încet, ca-n vis, şi nu-mi dau seamă.\nUn glas... dar cine-ar fi putut să creadă?\n\nPărea că-n urmă-mi rugător mă cheamă."|741
Ion Minulescu|Romanța ploilor de vară|Ce voluptoase-s ploile de vară!...\nSunt veșnic calde și catifelate\nCa brațele femeilor ce ne-nfioară\nCu-aceleași biblice senzații repetate\nLa infinit -\nCa ploile fără sfârșit -\nDin clipa primului păcat\nDe Eva și Adam sanctificat!...\n\nCe voluptoase-s ploile de vară\nCând se-mpreună sexele spre seară!...\n\nCe voluptoase-s picăturile de ploaie\nCând le lăsăm să intre în odaie,\nSă ne topească buzele timide\nÎn buzele lor calde și umide!...\n\nCe voluptoase-s picăturile de ploaie\nCând ne repetă-n fiecare seară\nRomanța ploilor de vară -\nPe care noi\nDoi câte doi -\nN-o mai cântăm nici pe ghitară\nDe câte ori\nNerăbdători\nNe-nchidem tainic în odaie...\n\nCe voluptoase-s ploile de vară\nCând ne-ntregesc cu stropii calzi de ploaie\nȘi ne sărută - seară după seară -\nCu-aceleași buze pline de văpaie\nEternizând acel „Da capo-al fine”\nPe care noi îl repetăm fără rușine\nPe-aceeași sofa din odaie\n\nArmonizându-l cu-ale ploii șoapte\nPână se schimbă seara-n miez de noapte...\nCe voluptoase-s ploile de vară\nCând ne sărută până de omoară...|3218
Lucian Blaga|Din copilăria mea|Pășteam cu alții gâștele-n ariniști.\nCu gângurit de aur îmi venea câte-un boboc\nși îmi prindea cu prietenie-n cioc\nsfârcul urechii,\nși plopii tremurau, străvechii.\n\nCând toropit priveam prin gene\ncum boii se mișcau prin flori de sânziene\npe sub sălcii,\nmă miram că ei nu văd\ncu vârful coarnelor ca melcii,\nși boii — boii-și rumegau căldura pe sub sălcii.\n\nCând mă trânteam în pajiște pe spate\ncu ochii către bolta în senin,\nmă-nchipuiam întins cu foalele pe cer,\nlin\nrăzimat pe coate.\n\nȘi-mi mai aduc aminte:\nîntr-un lan de cânepă\no sperietoare pestriță de paseri\nse sprijinea\nîn par ca vânturi s-o aline.\nCiorchine de turbări avea cercei,\no vrabie-și făcuse cuib în pălăria ei.\n\nRâdeau copiii toți de ea,\ndar mie mi-era milă\nși-o iubeam.\n\nEram mic\nși singur socoteam: ea mi-e aproapele\nși o iubeam.\nȘi mă credeam un mucenic.|3313
Tudor Arghezi|Cel ce gândește singur|Cel ce gândeşte singur şi scormone lumina\nA dat o viaţă nouă şi-um om de fier, maşina,\nFiinţă zămislită cu gândul şi visareea,\nNeînchipuit mai tare ca braţul şi spinarea.\n\nCu ea brăzdezi pământul în lung şi lat şi sameni,\nŞi una ţine locul la mii de mii de oameni\nTopitorii, cuptoare, mori, puţuri, fierăstraie,\nO sârmă de lumină, o ţeavă vâlvătaie,\n\nO lampă duce graiul şi dă-n văzduhuri veşti\nCă omul zămisleşte puterea din poveşti,\nSe face depărtarea mai scurtă decât pasul,\nLa mii de poşti s-aude şi cunoaşte glasul.\n\nVorbeşti cu fundul lumii, la tine, din odaie,\nSecunda-ntrece veacul şi timpul se-ncovoaie:\nPe-o sfoară cât e firul de păr şi se agaţă\nVecia, nesfârşitul, pe un crâmpei de aţă.\n\nSe-nalţă slabul, omul, pe aripi în Ţării\nŞi-aduce de acolo noi legi şi mărturii.\nIată-l, scoboară-n hăuri cu coiful lui rotund\nŞi râcâie oceanele pe fund,\n\nEl trece prin vâlvoare, prin cremene şi gheaţă,\nPornise de cu seară, s-a-ntors de dimineaţă,\nŞi nu l-a ars dogoarea, nu l-a-mpietrit nici greul,\nE ţara lui pământul şi l-a-mpletit cu cerul.\n\nŞi-aprinde de lângă Argeş, luleaua, şi văpaia\nDin pipă încă-i arde, ajung pe Himalaia,\nŞi pâinea coaptă-acasă, într-un cuptor domol,\nI-o gustă pinguinii tot proaspătă, la Pol,\n\nŞi, în sfârşit, urmaşul lui Prometeu, el, omul,\nA prins şi taina mare, a tainelor, atomul.\nEl poate omenirea, în câteva secunde,\nS-o-ntinerească nouă pe veci, ori s-o scufunde.\n\nE timpul, slugă veche şi robul celui rău,\nTu, omule şi frate, să-ţi fii stăpânul tău.|1953
Radu Gyr|Pasăre galbenă-n cioc|Pasăre galbenă-n cioc,\ndragoste cu nenoroc,\nnu ai cuib și nu știi loc\nsă-ți stingi penele de foc.\n\nZbori spre stelele de miere,\nsteaua fâlfâie și piere.\nCazi pe creangă de răchită,\ncreanga pică pârjolită.\nCazi pe flori de căldărușă,\nfrunzele se fac cenușă.\n\nZborul tău de jărăgai\nn-are luminiș de rai.\nUnde aripa ți-o pune,\npure spuză și tăciune.\nN-are cuib și n-are loc\npentru penele-i de foc —\n\npasăre galbenă-n cioc.|3966
Adrian Păunescu|Prin tine|Mă-ntorc bolnav cu fața către stele,\nMă dau luminii lunii împrumut,\nDar pe deasupra gândurilor mele\nAcelași gong de noapte a bătut.\n\nLa capătul privirilor prin lotuși,\nLa capătul luminilor prin cer\nTe regăsesc înfiripată, totuși,\nDin marea fierbințeala și din ger.\n\nȘi orișicât m-aș depărta de tine,\nPovara amintirii e mai grea.\nSă mă arunc în Univers - îmi vine,\nDar mă scufundă-n aer, umbra TA.\n\nMi-aș cumpăra, fugind pe deșelate,\nCu oasele ostatice oricui,\nMăcar atât : un pic de LIBERTATE,\nDar, pentru mine - libertate...NU-I !\n\nEU nu trăiesc de fapt, decât prin TINE.\nEU nu mai sunt de multa vreme...EU\nȘi-mi este rău și când îți este bine\nȘi numai TU decizi destinul meu.\n\nSpinarea ca un terci mi se-ncovoaie\nȘi toți ceilalți mi-apar ca bieți nebuni,\nAtârn de tine ca un miel de oaie\nPrin umbrele lunaticei pășuni.\n\nNu-ti cer nimic, îmi știu prea bine firea\nȘi simt că nu te pot înstrăina\nSi-acum, când mi-a rămas numai iubirea\nEu NU te chem : ci-ți spun : RĂMÂI AȘA !\n\nÎmi răsucesc privirea printre astre,\nSpinarea se prăvale la pământ\nȘi ca pe vremea armoniei noastre\nCând mă gândesc la tine...SIMT CĂ SUNT !\n\nPrintre greșeli aproape ordinare\nDispar din calendar fără motiv,\nMereu te voi trăda pentru oricare\nCa să te pot IUBI DEFINITIV.|2393
Alexandru Macedonski|Rondelul morii|Soptiri si cantece vrajite\nO-mpaciuire torc sub plute,\nCa flaute si alaute\nLa scocul morii parasite.\n\nAmaraciunile traite\nIn stinse zari raman pierdute.\nSoptiri si cantece vrajite\nO-mpaciuire torc sub plute.\n\nMucegairile-nverzite\nImbraca jgheaburile mute\nCu florile lor ne-ntrecute,\nIar peste apele-adormite,\nSoptiri si cantece vrajite.|2689
Radu Gyr|Rondelul meu|Ba zbenguit cu vântu-n horă\nba gudurat lângă pământ,\ncând vreau în noapte să mă-mplânt,\ncând freamăt, beat de auroră.\n\nCu-o șoaptă gem, cu alta cânt,\nc-un glas blestem, alt grai adoră.\nBa zbenguit cu vântu-n horă\nba gudurat lângă pământ,\n\nMă uit în trup și văd că sunt,\ndescui o ușă, dau în oră,\nînchid un geam și dau de-un sfânt.\nBa gudurat lângă pământ,\nba zbenguit cu vântu-n horă.|4005
Vasile Alecsandri|Noaptea|Noaptea-i dulce-n primăvară, liniştită, răcoroasă,\nCa-ntr-un suflet cu durere o gândire mângâioasă,\nIci, colo, cerul dispare sub mari insule de nori,\nScuturând din a lui poale lungi şi repezi meteori.\n\nPe un deal în depărtare un foc tainic străluceşte\nCa un ochi roş de balaur care-adoarme şi clipeşte.\nSunt păstori în şezătoare sau vro ceată de voinici?\nE vro tabără de care sau un rond de tricolici?\n\nCătre munţi prin întuneric un lung bucium se aude.\nEl aminte suvenirul celor timpuri negre, crude,\nCând din culme-n culme noaptea buciumele răsunau\nŞi la lupte sângeroase pe români îi deşteptau.\n\nAcum însă viaţa-i lină; ţara doarme-n nepăsare!\nCând şi când, un câine latră la o umbră ce-i apare,\nŞi-ntr-o baltă mii de broaşte în lung hor orăcăiesc,\nHolbând ochii cu ţintire la luceafărul ceresc!|4268
Adrian Păunescu|Nunta|"Noptoasă doamnă a tristeţii mele,\nVin apele plîngînd spre ochii tăi,\nO remuşcare urcă în călăi\nŞi pietrele cad singure din ele.\n\nO amorţeală simte mielu-n oaie\nŞi-apoi se naşte lîngă glezna ta\nŞi luna-n fruntea ta s-ar scufunda\nCa să te facă, precum e, bălaie.\n\nE un vîrtej în firele de iarbă,\nE peste tot o lipsă de folos\nŞi ţi-aş ieşi în cale furtunos,\nMă-mpiedic blînd în propria mea harpă.\n\nŞi te iubesc privindu-te de jos\nCu-o dragoste haotică şi oarbă.\n\nAdrian Păunescu\n(""Rezervaţia de zimbrii"", 1982)"|4542
Lucian Blaga|Veșnicul|Nedumirit îl cauți și dibuind în întuneric\ni-adulmeci urma-n tine ori în slava lumii,\navântul îl presimte-n zilele de mâne\nși-n nopțile ce-au fost găsește-l resignarea.\n\nUn val de nepătruns ascunde veșnicul în beznă.\n\nNu-l vede nimeni, nimeni -\nși totuși află-l fiecare,\nașa cum eu îți aflu buzele pe întuneric,\niubita mea, în miez de noapte, când șoptim\nîn taină vorbe mari despre-nțelesul vieții.|3406
Lucian Blaga|Cântec sub stele|Cu alesături de aur\nTimpul curge prin albastru.\nJinduiesc la câte-un astru\nRăsărit ca o ispită\nPeste-amurgul meu de-o clipă, \nPeste basmul în risipă.\n\nCurge timpul prin înalturi\nAstru poartă lângă astru, \nRăzbunându-mă-n albastru.\nVisul, aur prins în palme\nCa nisipurile-n ape, \nCa nisipurile-n ape\nTrebuie să-l las să-mi scape.|974
George Topîrceanu|Aeroplanul|Spre apusul de jăratic\nCu livezi scăldate-n aur,\nTrece-un nour singuratic\nAlb şi mare cât un taur.\n\nIar în urma lui s-abate,\nGata-gata să-l ajungă,\nUn ţânţar cu coadă lungă\nŞi cu aripi nemişcate.\n\nCreşte-n asfinţit pojarul.\nDealurile stau s-adoarmă.\nNorul tace, dar ţânţarul\nUmple liniştea de larmă...|2930
Panait Cerna|Zile de durere (fragment)|Dreptate! Ochii plânşi cer să te vadă.\nDe ce ne uiţi? Nu mai trăieşti tu zână?...\nTemutul Zeus căzu a vremii pradă\nŞi fulgeru-i se stinse în ţărână;\n\nA Venerii făptură de zăpadă\nÎncet, încet, s-afundă în ruină...\nApună toţi!... Tu, nu lăsa să cadă\nDin mâna-ţi rece cumpăna divină.\n\nIar de-i pieri sub pietre, ca profeţii,\nDe dincolo de negrul ţărm al vieţii,\nÎnalţă spada ta, nestrămutat.\n\nDispară-o lume, tron de tron să ardă;\nDar nici o lacrimă să nu se piardă\nDin plânsul şi din sângele vărsat!|3811
Ion Heliade-Rădulescu|La Elvira|D-ajuns! Nu mai chem soarta; nici lacrimi, nici suspine\nN-au imblanzit destinul; si ora mi-a sunat!\nCantarea mea din urma si lira-mi a-ntonat.\nDar canta, a mea lira, accentele-ti sunt line.\nVezi colo unde raul suspina trecator\nSub salcea plangatoare ce trist se despleteste,\nE neted locu-acuma si iarba verde creste;\nIar maine-o movilita, o piatra sub ea, dor.\nIci trista filomela si tineri pasarele\nSub salcia umbroasa din svol se vor lasa\nE pace; si repaos, racoare vor af la\nSi ma va plange vocea duioasei turturele.\nCaci p-a mea piatra muta adesea va veni\nA-si racori durerea la unda-nseninata,\nSi-n jurul lirei mele, de ramuri atarnata,\nAl sau cuib solitariu si vaduv a-si cladi.\nCaci am iubit ca dansa, si calda mea tarana\nDe focul meu va arde, mormantu-mi va salta:\nDasupra-i pasarela cu dor va repeta\nSuspinele-ti ardente aci langa fantana.\nE noapte-a mea dilecta, caci ziua-mi a apus.\nCand luna bland, senina prin frunze va patrunde\nSi lin se va rasfrange jos, colo, p-ale unde\nSi cand adie mistic zefiru-n svol pe sus,\n\nCu valul alb ca gazul, cu manta onduioasa,\nCu parul tau de aur ca raze rasfirat,\nVin', scumpa mea Elvira, si sanu-ti infocat\nLipeste-l d-asta lira si muta, si duioasa.\nCu degetu-ti de roze, d-albetea unui crin,\nDesteapta-n ea un sunet, Elvira-namorata;\nCu-acel sunet imita pe coarda-nfiorata\nCantarea mea din urma si ultimul suspin.\nEu, desteptat d-ast sunet din lunga-mi lunga pace,\nIn saltul de viata pe loc m-oi avanta,\nCa spirit al credintei in juru-ti voi svola,\nCu-a ta credinta-ndata intr-una ma voi face.\nSi-n sacra mea ardoare ferice voi sorbi\nAcele fierbinti lacrimi, a ochilor rouare;\nCu tine dimpreuna voi intona cantare\nCa-n asta de pe ur ma a despartirii zi.|822
Tudor Arghezi|Cirip|Veniră pîlcuri de Florii,\nDin Sfîntul Munte și Ierusalim,\nCu călăuza unui serafim,\nPeste prăpăstii, ape și cîmpii.\n\nDe Paște va trebui să fie\nPraznice sfinte în Tării,\nClopote, coruri, liturghie\nȘi îngeri mulți, sute și mii.\n\nDoi heruvimi au tras la noi\nȘi au găsit un cuib de lut\nGata făcut, bine făcut,\nCu cîlţ ușor și scame moi.\n\nCopiii ni s-au deșteptat\nCu stoluri în ferestre și pridvoare,\nȘi sfeșnicele s-au aflat,\nAle livezilor, aprinse cu o floare.\n\nVăzduhul sună în viori\nSubt ștreașinile-adînci și frînte,\nEle-a cîntare au purces din zori,\nCăci oamenii-au uitat să cînte.|4124
George Topîrceanu|În Iaşi|Două, post-meridiane...\nSună lung şi monoton\nOrnicul cu trei cadrane\nDe la Sfântul Spiridon.\n\nToamna prin văzduh adie\nCa un zbor de libelulă.\nÎn lumina străvezie\nMerge-agale o patrulă.\n\nPe trotuarul plin de soare\nSaltă-n mers grăbit perechi\nDe studente zâmbitoare\nCu frizete la urechi,\n\nŞi spre Universitate\nTrec, ducând pe serviete\nClarităţi întunecate\nŞi sclipiri de baionete.|708
Radu Gyr|Secetă|O secetă de foc mi-nveninează\nadâncul meu de piatră cu tăișuri\nsân râpa mea cu sterpe grohotișuri,\nîn care numai cremenea e trează.\n\nPe asprele-ndoielii prăvălișuri\nnici un biet vreasc de-arbust nu-ngenunchează;\ndoar crâncenă, sălbatică amiază,\ndoar rocă otrăvind mărăcinișuri —\n\nȘi-n vipia de piatră mi-o dezbracă,\narzând în spini și rarele semințe,\ncu ochii-nfipți în seceta buimacă,\n\nmă rog, tunând, din sterpe suferințe\nși strig din toată cremenea mea seacă:\nvreau ploaie, vreau speranțe, vreau credințe!|4039
Veronica Micle|La portretul unui poet|Privindu-ti fata de farmece plina,\nLuci o raza in al meu san;\nCruda fu insa a ei lumina,\nDin pieptu-mi scoasa un lung suspin!\n\nDraa suspinul ca nalucire\nZbura cu vantul ce-au adiat :\nN-a zburat insa si-acea simtire\nCe-adanc in suflet l-a desteptat.|2042
Nichita Stănescu|Doină|Îmi vine să plâng cu sânge,\nsă rămân când apa curge\nşi să ling această rază\ncare mă nechează.\n\nMi-este foame de ce-i viu\nmi-e târziu de timpuriu...|1401
Adrian Păunescu|Amurg în creier|Ca mielul în gura sălbaticei prăzi,\nÎn creierul meu au murit niște străzi,\nSunt străzile care duceau spre a ta\nȘi moartă e casa iubirii, și ea.\n\nȘi au mai murit, de durere și drag,\nO clanță, o ușă, o scară și-un prag,\nO cheie, un geam, o lumină, un pat\nȘi două ceșcuțe cu zațul uscat.\n\nDeși imposibil îmi e să te uit,\nGăsesc întuneric oriunde mă uit,\nȘi tu, ce-ai făcut acest rău dinadins,\nLa mine în minte aproape te-ai stins.\n\nAștept învierea a toate, de Paști,\nSă pot să renasc și să poți să renaști.\n\n26 iunie 2004\n\n(Lehamite, 2005)|4392
Adrian Păunescu|Să ne iubim pe ţărmul mării negre|Să ne iubim pe ţărmul Mării Negre\nCa două fragede fierbinţi statui\nSă fim întîia clasica pereche\nA omenirii noi ce încă nu-i.\n\nSă ne iubim cît ne întreabă valul\nCe e cu noi, ce sîntem şi ce vrem\nNoi să-i răspundem cufundaţi cu malul\nCeva-ntre rugăciune şi blestem.\n\nCa un barbar ce ţine o tanagră\nAşa sîntem pe-acest nisip noi doi\nŞi stelele ce cad în Marea Neagră\nRidică valul sîngelui din noi.\n\nSă ne iubim hipnotizaţi de lună\nCutreieraţi de-al vaselor tangaj\nŞi să ne viscolească împreună\nNinsorile de sare pe obraji.\n\nSă ne iubim, păgîna mea atee\nIubito, marea seamănă cu noi\nSîntem un Dumnezeu şi-o Dumnezee\nChemaţi să-nceapă lumea de la doi.\n\nSă ne iubim pe ţărmul Mării Negre\nPe unde trec epavele călări\nSă curăţăm întreaga lume veche\nÎn fluxul şi refluxul noii mări.\n\nSă ne iubim etern, noi, provizorii,\nCum niciodată, valul nu va sta\nEu spun că îngenunchi în faţa mării\nSă nu spun că-ngenunchï în faţa ta.|2419
George Topîrceanu|Poetul M. Săulescu|În seara asta luna trecea peste grădină...\nDe ce trecea ea oare aşa peste grădină...\nŞtiu eu? Poate că duce cevaşilea cu ea...\nSau poate că atuncea când am văzut-o eu\nDe-aicea, cum trecea,\nEa sta pe loc... şi norii fugeau mereu-mereu,\nÎntr-una pe sub dânsa, goniţi de vânt aşa.\nDar poate ca să fie şi altcumva...\nŞtiu eu?|729
Vasile Alecsandri|Hâtrul bătrân|Floricică, floricea!\nCând eram pe vremea mea,\nCâte trei mândre aveam,\nCu tustrele mă iubeam,\nUna-n deal şi una-n vale,\nUna la mijloc de cale,\nIar de când m-am bătrânit\nFetele m-au părăsit,\nSui în deal, cine mă cheamă?\nMoartea care-mi cere seamă?\nDau în vale, cine-mi râde?\nMoartea care mă cuprinde?\nPomul dacă-mbătrâneşte,\nPune-i paie de-l pârleşte.\nOmul dacă a-mbătrânit\nFă-i sicriu de odihnit.\nVai de dânsul! vai de el!\nCând e omul tinerel,\nLesne-i vine a gândi\nCât pământul c-a trăi.\nCi zilele omului\nSunt ca floarea câmpului:\nDimineaţa înfloreşte,\nPeste zi se veştezeşte\nŞi spre seară nu mai este!|1996
Alecu Donici|Paingul si bondarul|"Talentele în lume ce nu aduc folos\nSunt foarte de prisos.\n\n\nLa negustor de pânză, paingul în dugheană,\nVăzând cum muşteriii la cumpărat se-ndeamnă,\nAu zis în gândul său:\n""Eu cu talentul meu\nPot face o cercare\nMai mult izbânditoare\nDecât un negustor\nCe cumpără şi vinde product străin cu spor.\nDe mâine dimineaţă deschid o magazie\nDe-o nouă pânzărie,\nDe care omul încă pe lume n-au ţesut"".\n\nAşa au zis paingul, aşa au şi făcut;\nŞi-n colţ, la o fereastră, şi-au săvârşit lucrarea;\nDar peste aşteptare,\nCu mătura, băiatul a doua zi l-au tras\nAfară din dugheană\nŞi truda-i au rămas\nFără luare-n seamă.\nAtunci mâhnit, paingul se-ntoarce la bondar\nŞi-i zice: ""Vezi cum omul jaluz dispreţuieşte\nOrice talente mari?\nTu înţelegi mai bine: te rog dar hotărăşte,\nCe pânză-i mai subţire?""\n- A ta, nu-i îndoială! bondarul au răspuns,\nDar nu e de ajuns\nAceastă însuşire;\nCăci pânza e menită să-mbrace, să-ncălzească,\nCa să se preţuiască!"|89
Vasile Alecsandri|Gondoleta|Cu Niniţa-n gondoletă\nCând mă primblu-ncetişor,\nTrecătorul din Piaţetă\nNe priveşte-oftând de dor,\nAtunci cerul se-nsenină,\nLucind vesel l-amândoi,\nŞ-Adriatica s-alină,\nSe alină pentru noi.\n\nÎn laguna de ne place\nA pluti pe-a marei val,\nPentru noi Siroco tace\nPe-a lui Lido verde mal,\nŞi sub lunga să lopată\nGondoleta saltă lin,\nCu Niniţa legănată\nLegănată pe-al meu sân.\n\nMână vesel, lopătare,\nDe la Lido la San-Marc.\nIa de-alung Canalul Mare\nCe se-ndoaie ca un arc.\nMergi cât draga mea Niniţa,\nStând la peptu-mi înfocat,\nMi-a dat dulcea să guriţă,\nMi-a dat dulce sărutat.\n\nCât va fi în ceruri luna,\nCât va fi senin pe cer,\nLa Gindeca, spre lagună,\nZbori, voinice gondolier.\nDu-ne, Toni,-n liniştire\nPân' ce, stând gondola ta,\nViaţa noastră de iubire\nCu iubire va-nceta!|4260
Nichita Stănescu|Pasăre trecând printr-un nor|Un sunet ma înconjura şi ma ducea cu el \npe peasupra oraşului, departe, \npe sub norul cerului strabatut \nde fâşii alunecatoare de noapte. \nVoci joase vorbeau atât de incet \nîncât adormeam şi ma trezeam între doua vocale, \npartea nevazuta a insului meu\niluminându-se de focuri bengale. \nFerestrele se stingeau mai multe deodata \nşi-atât de iute ca-mi parea \nca se scufunda oblic în zare \nmemoria cu dimineţi înpietrite în ea.\nRamânea deasupra numai strigatul, numai el \nca un jet de apa nemaicazând, \ndar orizontul înainte de zori ridica, \nfelin, pupilele verzi ale ierbii, arzând.|1508
Octavian Goga|Noi|La noi sunt codri verzi de brad\nŞi câmpuri de mătasă;\nLa noi atâţia fluturi sunt,\nŞi-atâta jale-n casă.\nPrivighetori din alte ţări\nVin doina să ne-asculte;\nLa noi sunt cântece şi flori\nŞi lacrimi multe, multe...\n\nPe boltă, sus, e mai aprins,\nLa noi, bătrânul soare,\nDe când pe plaiurile noastre\nNu pentru noi răsare...\nLa noi de jale povestesc\nA codrilor desişuri,\nŞi jale duce Murăşul,\nŞi duc tustrele Crişuri.\n\nLa noi nevestele plângând\nSporesc pe fus fuiorul,\nŞi-mbrăţişându-şi jalea plâng\nŞi tata, şi feciorul.\nSub cerul nostru-nduioşat\nE mai domoală hora,\nCăci cântecele noastre plâng\nÎn ochii tuturora.\n\nŞi fluturii sunt mai sfioşi\nCând zboară-n zări albastre,\nDoar roua de pe trandafiri\nE lacrimi de-ale noastre.\nIar codrii ce-nfrăţiţi cu noi\nÎşi înfioară sânul\nSpun că din lacrimi e-mpletit\nŞi Oltul, biet, bătrânul...\n\nAvem un vis neîmplinit,\nCopil al suferinţii,\nDe jalea lui ne-am răposat\nŞi moşii, şi părinţii...\nDin vremi uitate, de demult,\nGemând de grele patimi,\nDeşertăciunea unui vis\nNoi o stropim cu lacrimi...|3764
Radu D. Rosetti|Poveste tristă|Era tânăra, frumoasă - dar păcat că n-avea bani.\nEra tânăr, cu speranțe, și-avea optsprezece ani.\nSe văzuseră o dată și de-atuncea se iubiră:\nN-avea bani, cuvânt puternic: rudele îi despărțiră.\nEa s-a dus la monastire, el la casa de smintiți,\nCând erau așa de tineri și așa de fericiți!|1726
Nichita Stănescu|Întemeierea frigului|Las` să se răcească ouăle păsărilor\nLas` să se albească frunzele.\nExistă un schelet al frigului\nîn fiecare clipă care curge.\n\nAş vrea să înmoi piatra\ns-o las să-mi curgă în vine.\nExistă o durere de a fi\nîn tot ceea ce ne este străin.\n\nNu cred să fie vreo vorbă\nmai de dragoste şi de pierdere\ndecât aceea pe care o spun în singurătatea stelelor:\nNu ştiu absolut nimic despre voi;\nnu ştiu absolut nimic despre voi,\neu, logodnicul vostru...|1434
Costache Ioanid|Cu Tine-n gând|"Cu Tine-n gand, Te chem sa vii\nsa-mi aperi viata de-orice cuget rau.\nTe chem din zori de flori si simfonii,\ncu ingeri albi plutind in jurul Tau.\n\nCu Tine-n gand, Te chem sfios,\nprivind sub pleoape cerul instelat.\nCu Tine orice gand e-un vis frumos\nsi orice vis frumos e-adevarat.\n\nCu Tine-n gand, doar eu si Tu,\nun psalm de Har sa fie viata mea.\nDoar ""nu"" sa spun atunci cand Tu spui ""nu"",\nsi ""da"" sa spun la orice spui Tu ""da"".\n\nCu Tine-n gand, c-an Paradis,\nde-acum si pana-n cer ma voi trezi.\nCu Tine-n gand sa fiu pe cai de vis\nsi iar cu Tine-n gand in zori de zi..."|2782
Nichita Stănescu|Împăratul dând mâna cu speranţa|Casă cu pat înlăuntrul ei,\ntrup cu inimă în afara lui,\nah, o să ridic,\no să înalţ\npe aripa unei păsări.\n\nAerul e singura noastră pasiune.\nApa e singura noastră avere.\nPe aripa unei păsări care\nzboară deasupra mării\nam să-mi ridic,\no să înalţ\ncasă cu pat înlăuntrul ei,\ntrup cu inimă în afara lui.|1420
Magda Isanos|Daruri|Tu esti în inima mea ca un dar\nneasteptat si mult prea scump,\npe care il cercetez mirata iar si iar,\ncu-aceeasi nesecata desfatare.\n\nEsti tainica-mi putere si mandrie,\nde când te stiu mi-i cerul mai aproape\nsi nu mai pot durerile să vie,\nsă-mi tulbure-ale sufletului ape.\n\nTu mi-ai facut tarana mai usoara\nsi inima asa de dulce, grea,\nca ramura ce toamna se-mpovara\nde greutatea roadei de pe ea.\n\nAsemeni unui mare cer cu stele,\nmi te-ai rasfrant în suflet ca-ntr-un lac,\nsi-adanci de-atuncea-s gandurile mele,\nde aur glodul inimii, sarac.\n\nAcestea toate să ti le platesc\nnu voi putea, ci lasa-mă macar,\nrisipitorul meu, să te iubesc,|3421
Alexandru Macedonski|Rondelul lucrurilor|Oh! lucrurile cum vorbesc,\nSi-n pace nu vor să te lase:\nBronz, catifea, lemn sau matase,\nPrin grai aproape omenesc.\n\nTu le crezi moarte, si traiesc\nImprastiate-n orice case.-\nOh! lucrurile cum vorbesc,\nSi-n pace nu vor să te lase.\n\nSi cate nu-ti mai povestesc\nIn pustnicia lor retrase:\nCu tot ce sufletu-ti uitase\nTe-mbie sau te chinuiesc.-\nOh! lucrurile cum vorbesc.|2685
Magda Isanos|Auz|Toate le-aud\nSi-auzul inca mi-i crud.\nClopotul sangelui molatec, rotund\ntine vestile care nu mai patrund.\n\nTine vestile de la stea,\nsa n-ajunga in inima mea, .\nTine vestile de la serpii de casa,\nSi-n amiaza cuprinsa ma lasa\nsa cad si s-adorm profund,\nclopotul sangelui molatec, rotund.|1011
Mihai Eminescu|Palida Madonă|Înconjoară cu-a lui braț\nMijlocu-i subțire\nȘi sărută nebunit\nSânii de zăpadă.\n\nEste ea... amanta lui,\nDulce, blândă, pală,\nEl se uită-atunci la cer,\nCa un leu se scoală.\n\nCând dușmanii sfarmă-n porți\nȘi pe muri se suie,\nEl respinge-nvingător\nNeagra lor urdie.\n\nDar lovit în luptă grea\nLa pământ s-oboară;\nMai murmură încă lin\nNumele-i și moare.\n\nȘi orașu-eliberat\nDe-namice săbii\nSlobozě oceanului\nCârduri de corăbii.\n\nPintre crenge strălucesc\nPete de lumină,\nPeste vârfuri cari cresc\nTrece luna plină.\n\nȘi sub arborul cel gros\nȘi în umbra deasă\nLa mormântul marmoros\nDoamna cea frumoasă,\n\nȚi se pare cum că vezi\nPe o veche-iconă\nÎmbrăcată prea frumos —\nPalida madonă.|1197
Emil Botta|La frumuseţea ei|Dincolo erai de clarul stelelor\nşi luna, sfioasă, te urma.\nO, cu mult mai frumoasă era\ncristalină, lacrima ta!\n\nFereastra ştie cum ardeai,\nca un lan, ca un val te legănai,\ndogoritu-mi braţ cum te frângea,\nca o azimă, aşa te frângea.\n\nPrin părul tău tremurător\ntrece temătoare primăvara.\nÎncă departe-i vara. Toamna grea\nca un aur pe frunte-ţi va sta.\n\nŞi iarnă cândva de vei fi,\nmă voi înfăşura în frigul tău;\nci fii Primăvară mereu,\nstrălucitoare, fii limpede zi!|579
Virgil Carianopol|Cântec pentru mama|Tare necăjita ai fost, mamă\nIarna, vara, orice timp trecând\nCât era de frig sau de caldură,\nTot desculță te-am văzut umblând.\n\nN-ai purtat o haina mai ca lumea, \nO scurteica veche doar aveai.\nDar și pe aceea totdeauna,\nDoar de sărbători o îmbracai!\n\nTu asa si fost de când tin minte\nPe picioare-ai mers la drum, mereu.\nNici în car nu te suiai de teama\nBoilor să nu le fie greu.\n\nCe păcat că n-ai trăit măicuță\nC-ai plecat fără de timp în lut.\nCe pantofi ți-aș fi adus acuma,\nȘi ce haină ai mai fi avut!|2120
Adrian Păunescu|Castel medieval|Condamnă toți și numai unul iartă,\nCând toți vorbesc, se-aude cel ce tace,\nDă semne de cădere și de pace\nDezamăgita, tulburea mea soartă.\n\nCe vremuri de vremelnicii sărace,\nMi-am dejugat și tidva lângă poartă,\nȘi-acum aștept voios în noaptea moartă\nPe cineva să vină mai încoace.\n\nE un tiran - de tirania pâinii -\nAicea în castelul fără geamuri\nȘi tigrii lui domestici sar în hamuri\nȘi-n lanțuri lupi se gudură, nu câinii.\n\nMiroase a pustiu și a cenușă,\nÎn beciuri e-o uzină de cătușe.|4418
Nicolae Labiş|Cireșul|E pomul cel mai vechi de-aici, crescut\nDin sâmburul ce, poate (cine stie?), \nVreun trecator l-a lepadat în lut, \nOri l-a adus în plisc vreo ciocârlie.\n\nPe coaja aspra are negre rani, \nCai albi, germani, l-au ros cândva, de foame\nSi totusi el mai daruie pomeni\nÎn orice an, de sclipitoare poame.\n\nCrengi rasucite-si clatina la vânt, \nÎnalt, cu coaja arsa, batrâneasca, \nMai poate el s-adune din pamânt\nPuterea care-l face sa rodeasca.\n\nLa poala lui e-un cimitir german.\nCopii voiosi, cu cusme si sumane, \nSe joaca de-a calutul nazdravan, \nZburdând printre mormintele germane.\n\nSe mira: ieri era ciresul gol, \nSclipind ca tuciul în apus de soare, \nSi-ast-noapte-a capatat un rotocol\nTremurator, de argintie floare.|1630
Gavril Rotică|Romanța|- Vezi bărcile acele, căsuțe plutitoare,\nCăsuțe legănate de valul moale, lin?\nCât farmec e pe ele în asfințit de soare! -\nRămâi la noi, la mare, rămâi, drumeț străin.\n\n- Vezi nava ce se duce cu-naltele catarte,\nUn drum de spumă albă lăsând în urma ei?\nTot sufletul încolo, un freamăt de departe\nMi-l cheamă-n clipa asta; mă cheamă munții mei.\n\n- Ascultă fermecata cântare depărtată:\nLa casa lor pescarii din largul mării vin;\nCu cântecul și barca petrec viața toată. -\nRămâi la noi, la mare, rămâi, drumeț străin.\n\n- În țara mea cu măguri și culmi înalte, sure,\nCu doine și cu doruri, cu turme și cu stăni,\nUn cântec cum nu-i altul pe lume nicaiure\nE cântecul de seară al codrilor bătrâni.\n\n- Vom rătăci cu barca și de pe mii de unde\nVoi strânge-al mării farmec, plutind pe valul lin,\nȘi numai pentru tine în ochi îl voi ascunde. -\nRămâi la noi, la mare, rămâi, drumeț străin.\n\n- Ne-așteaptă-n munți o vale cu murmur de izvoare\nDin care beau toți cerbii din munții mei frumoși;\nDă-mi mâna ta, străino - și cerbi și căprioare\nVei îmblânzi acolo cu ochii-ți luminoși.\n\n- Eu am crescut pe ape și marea-i fermecată\nȘi marea nu mă lasă în țara ta să vin,\nȘi nu-ți voi fi mireasă acolo niciodată.-\nRămâi la noi, la mare, rămâi, drumeț străin.\n\n- Și eu sunt dela munte și înapoi acasă\nCu mii de glasuri codrii mă cheamă-n țara mea\nȘi inima mea plânge și mi te vrea mireasă\nȘi inima rămâne!...Rămân și eu cu ea.|2888
Adrian Păunescu|Muntele|Iubita mea, ți-am cumpărat un munte,\nAm fost la târg, dar nu l-am luat pe bani,\nAre păduri și râuri și o punte\nÎn vârstă de un milion de ani...\n\nȚi l-am adus în brațe pân' la poartă,\nE minunat și piatra lui e grea,\nComerțul ambulant cu munți se poartă...\nDar unde-ai să-l așezi, iubita mea?\n\nCe munte colosal, un munte straniu,\nCu porci mistreți ce cântă-n coruri: jir !!\nIar în adânc sunt straturi de uraniu\nȘi-am dat puțin pe el... un chilipir...\n\nIubita mea, găsește marea vale\nÎn care să-l aduc și să-l răstorn\nȘi-apoi la nunta regăsirii sale\nSă cânt ca vânător al lui, din corn...\n\nIubita mea, ți-am cumpărat un munte,\nSă faci cu el ce-i ști și ce vei vrea,\nEu mă retrag în peșteri muribunde\nCă am uitat să-ți mai șoptesc ceva:\nAm dat pe acest munte Viața mea.\n\nDin marele bazar cu amănunte\nPlătind cu viața tot ce scump era,\nIubita mea, ți-am cumpărat un munte...\nPăcat că n-o să-ncapă-n lumea ta.|2352
Adrian Păunescu|Felinarele și noaptea|Grea e și inima mea, cui aș putea să mă plîng,\nI-am învățat mai pe toți, ei către mine să vină,\nGrea e și inima mea, greu îmi e umărul stîng,\nInima mea, de sub el, sîngeră tristă lumină.\n\nAm să mă sting într-o zi,eu, incredibil lămpaș,\nȘi cum lumină va fi, moartea tăcînd voi găsi-o,\nGrea e și inima mea, dacă un secol prea laș,\nLiber atît nu ne dă, să ne mai spunem adio.\n\nTot ce-am crezut s-a întors, pașii făcuți îi regret,\nMie spunîndu-mi mustrări, eu mă grăbesc la iertare,\nGrea e și inima mea care se stinge încet,\nDramele voastre purtînd, numai a mea n-o mai doare.\n\nMerg din oraș în oraș, fac felinare și plîng,\nDoamne, ce noapte ne-ai dat și ce rezerve puține,\nGrea e și inima mea, rană sub umărul stîng,\nSimt cum se stinge și ea, negura bine îi vine.\n\nParcă aș vrea să mă dau nopții cu totul și eu,\nParcă m-aș da împrumut pentru ca-n ziua de mîine,\nFiului meu să nu-i fie, traiul amarnic și greu,\nDar m-asupresc din trecut, moșii cu trupuri de pîine.\n\nVin și mă ceartă cumplit că m-am gîndit să cedez,\nSînt din făină făcuți, din diamant și tărîțe,\nVai, ce strămoși uriași, pîine cu coajă și miez,\nSîngele-n mine, și el, vorbele dă să le-ațîțe.\n\nGrea e și inima mea, dar de făcut ce să fac?\nDucem războiul cinstit, rîdeți și iarăși doare,\nNoaptea aruncă în noi negre dejecții de veac,\nNoi semănăm pe pămînt, noi proiectăm felinare.\n\n(Rezervația de zimbri, 1982)|4470
Adrian Păunescu|Decontul final|Pentru tot ce-ai pierdut în iubire cândva,\nÎţi dau toţi aceşti ani, îţi dau viaţa mea.\n\nSă mai vii într-o zi, să mai vii pe la noi,\nC-am găsit nişte ani să ţi-i dau înapoi,\nAnii noştri frumoşi, anii noştri nebuni,\nAm să-ţi dau săptămâni, anotimpuri şi luni.\n\nSă mai treci pe la noi, cât nu e prea târziu\nŞi eu încă sunt viu,\nSă mai treci să-ţi mai dau câtă jale am strâns\nPentru-o oră de plâns.\n\nSă mai treci pe la noi, care sunt numai eu,\nAnii vechi să ţi-i dau că m-apasă prea greu,\nSă mai treci peste mări, să mai treci peste munţi,\nSă-ţi aduc amintiri ca să poţi să mă-nfrunţi.\n\nSă mai treci prin vreun loc unde-am stat şi-am visat,\nFără pic de păcat.\nSă-mi mai iei cât de cât umilinţa tăcând\nŞi spitalul din gând.\n\nSă mai schimbi drumul tău, că şi-aşa n-are rost,\nNişte cioburi să-ţi las din iubirea ce-a fost,\nSă te-ntorci, auzind că mai sunt printre vii\nŞi de dragă ce-mi eşti mai trăiesc până vii.\n\nNici dovezi nu-ţi pretind, nici chitanţe nu-ţi cer,\nTe aştept sus în cer,\nŞapte ani te-am închis în iubirea ce-ţi port,\nSă mă ierţi ca pe-un mort.\n\nSă mai cazi dinspre cer, când sunt strugurii copţi,\nC-am să-ţi dau nişte ani strânşi în zile şi nopţi,\nSă mai vii prin trecut, prin grădina de foc,\nUnde-a fost să te văd şi să-ţi fiu nenoroc.\n\nDar te rog să mai vii într-o zi pe la noi,\nSă-ţi dau anii-napoi,\nCa pe tot ce-ai pierdut pentru că m-ai iubit,\nEu să mor, să fim chit.|2236
George Tutoveanu|Bicaz|Mesteacani albi, învinşi de lună,\nPoeţi ai codrilor de brad,\nVoi cari singuri ştiţi povestea\nCe-o plânge Bistriţa pe vad;\n\nŞi-n visul nopţii fermecate,\nPe vârf de stânci, jeliţi mereu...\nDe ce nu-mi spuneţi ce vă doare,\nCa să vă spun apoi şi eu?|748
Ion Luca Caragiale|Cameleon-femeie|Icoană străvezie, în cadrul sumbru-al vieţii,\nCu părul ei sur-galben, cu ochi închis-albaştri,\nSclipi deodată clară, vis roz al tinereţii,\nCum în obscure-azururi apar pribegi blonzii aştri.\n\nO văz fugind prin codrul cel verde de jugaştri -\nEra Erato albă iluminând poeţii. -\nDe-a ei priviri focoase ar fi roşit sihaştri\nPăliţi, chlorotici, vineţi de greul bătrâneţii.\n\nPurta bacanta-mi nuferi, bujori şi violete,\nînveşmântată magic în daurite plete\nşi-n varii polichrome bibiluri şi altiţe...\n\nîmi aruncă pupila-i divine curcubee;\nDar eu, nebun! zic: Spectru! Cameleon- femeie!\nFugi! sufletul ţi-e negru şi maţele pestriţe!|832
Adrian Păunescu|Să fii şi tu un Moş Crăciun|Să nu uităm de cei săraci,\nAcum, când pregătim fantasme,\nColinde, brazi şi cozonaci\nŞi sacul Moşului din basme.\n\nN-ajunge-un singur Moş Crăciun,\nPentru copiii care-aşteaptă,\nSă vină el, cel sfânt şi bun,\nÎn lumea pururea nedreaptă.\n\nUn Moş Crăciun s-ar cuveni\nSă bată-n fiece fereastră,\nSă dea acestor trişti copii\nÎntreagă datoria noastră.\n\nDar haideţi să ne hotărâm\nCa, la această sărbătoare,\nSă vină, de pe-acest tărâm,\nUn Moş Crăciun la fiecare.\n\nŞi eu, şi tu, şi el, şi ea,\nSub viscolirile celeste,\nLa noapte, ne vom transforma\nÎn Moşi Crăciunii din poveste.\n\nŞi să avem în minţi, mereu,\nCă, peste orişice păcate,\nUn Moş e însuşi Dumnezeu,\nCe ne învaţă-acestea toate.\n\nHei, omule, cu suflet bun,\nFrumos e rostul ce-ţi revine,\nSă fii şi tu un Moş Crăciun,\nAl celor mai săraci ca tine.\n\n18-19 octombrie 1997\n\n(Tragedia naţională, 1997)|4579
Tudor Arghezi|Tună|Tună-n cer. Se surpă, poate,\nStive de lemne tăiate.\nCă nu-ți vine chiar a zice\nCă joacă Domnul popice.\n\n1963|4235
Mihai Eminescu|Stelele-n cer|Stelele-n cer\nDeasupra marilor\nArd departarilor\nPana ce pier.\n\nDupa un semn\nClatind catargele\nTremura largele\nVase de lemn;\n\nNiste cetati\nPlutind pe marile\nSi miscatoarele\nPustietati.\n\nStol de cocori\nApuca-ntinsele\nSi necuprinsele\nDrumuri de nori.\n\nZboara ce pot\nSi-a lor intrecere\nVecinica trecere:\nAsta e tot...\n\nFloare de crang,\nAstfel vietile\nSi tineretile\nTrec si se stang.\n\nOrice noroc\nSi-ntinde-aripile,\nGonit de clipele\nStarii de loc.\n\nPana nu mor\nPleaca-te, ingere,\nLa trista-mi plangere\nPlina de-amor.\n\nNu e pacat\nCa sa se lepede\nClipa cea repede\nCe ni s-a dat?|1223
Adrian Păunescu|Convalescenţa unei frunze|Şi mai bolnav am părăsit spitalul\nŞi mă ating cu faţa de pământ,\nNici nu mai ştiu, probabil, ce mai simt,\nAşa convalescent mi-e idealul.\n\nŞi boala e înfiptă în esenţă,\nDe-acolo n-o pot scoate cu nimic,\nMi-a mai rămas atât, un spaţiu mic,\nCu un bolnav acces la existenţă.\n\nŞi totul o-ntrebare şi-un răspuns e,\nCopac cu flori murind în rădăcini,\nŞi ochii nălucesc, de lacrimi plini,\nDe-atâtea înţelesuri nepătrunse.\n\nPoţi, trunchi narcotizat, să te închini,\nCătre convalescenţa unei frunze.|2212
Ion Luca Caragiale|Cochetarie|I-am dat drumul de la moarte\nŞi, mă rog, priviţi la el —\nFluture-uşurel la fizic,\nLa moral mai uşurel!\n\nStă… Nu pleacă… Cum să plece?\nS-a zbătut, e şifonat:\nCum să ias-un june-n lume\nNegătit, nepieptănat?\n\nUite-l cum se dichiseşte,\nCu ce grije se pudrează,\nFulgii tineri din bărbie,\nFir cu fi cum şi-i frizează!\n\nStă să-şi facă toaleta\nCoconaşu ! —n loc să zboare…\nCe ţi-e cu cochetăria\nLa fiinţele uşoare!|834
Nichita Stănescu|Temă cu variaţiuni  poezie : Partitura a III-a (se dedică lui Tilemachos Chytitis)|Lac de culoarea perlei,\nlac întins pe jos pe pământ,\nah, tu, de ce eşti atâta de fricos\nşi te transformi în pasăre uriaşă şi vericală\nnumai de spaimă că aş putea să mă înec în tine\nîmpiedicându-mă de un ţărm.\n\nSă fi fost tu pasăre lăţită şi dormindă\nsă fi fost tu lac vertical şi zburând,\nce ţărm ciudat şi-al nimănuia ţineai\ntocmai atuncea, tocmai atunci\ncând ai crezut că mă înec în tine,\ncă în tine mă înec cu un gând.|1579
Mihai Eminescu|Venin și farmec...|Venin și farmec port în suflet,\nCu al tău zâmbet trist mă pierzi,\nCăci fărmecat sunt de zâmbirea-ți\nȘi-nveninat de ochii verzi.\n\nȘi nu-nțelegi că-n al meu suflet\nDureri de moarte tu ai pus —\nCât de frumoasă ești pot spune,\nCât te iubesc nu e de spus!|1234
Nichita Stănescu|Cântec de drum|O să fugă câmpul înapoi,\ncătre ieri, către alaltăieri.\nTu ai să stai la o fereastră de tren\nsi ai să spui: uite\nacum o lună am găsit un epolet,\nacum un an, o sabie ruptă!\nO sa fugă înapoi câmpia\ncătre acum doi ani,\niar tu, care stai la o fereastră de tren,\nai să spui, uite,\ncând erai copil, mi-amintesc,\ni-am găsit craniul într-un șanț.\nDesigur, am trecut\nfără să-l privesc prea atentă.\nMaine (ai sa spui) îl iubeam;\npoimâine, poate poimâine îl țineam\nde braț,\npeste un an, ah, peste un an\nmă căsătorisem cu el.\nDar ce Dumnezeu? unde mi s-a\nrisipit soldatul?\nCum de s-a ascuns atât de bine\nîn ieri și în mâine\nîncât nu-l mai poți găsi nicăieri?\nO să fugă câmpul înapoi\ncătre ieri, către alaltăieri,\ncătre mâine, către poimâine.\nTu ai sa stai la o fereastra de tren\nsi ai sa spui: uite,\nrăsare luna, uite,\nrăsare inima, uite,\nrăsare moartea, uite,\nrăsare însusi răsăritul, uite,\nrăsare însusi răsăritul răsăritului.|1369
Dumitru Iacobescu|Nocturna ultimei nopți|Fotolii largi, penumbră gri, frig umed, și puțin\nParfum de roze albe în declin.\n\nIar noi tăcem:\nÎn jurul nostru liniștea suspină\nMai senzitivă ca o violină\nȘi fiecare vorbă ce am spune\nAr rupe armonia unei strune.\n\nÎn gesturile tale mă cufund,\nÎn gesturile tale ce ascund\nCeva convalescent sau muribund.\n\nPenumbră gri, frig umed - și târziu\nAu leșinat molatec trandafirii,\nIar în oglinzile destăinuirii\nS-a reflectat imensul tău pustiu.\n\nȘi totuși,\nCe dulce-i să privești cum liniștit\nPlutește-ntre pustiu și infinit\nO lună roasă, tristă, demodată\nÎn care doarme stinsul altădată.|2860
Camil Petrescu|Fragment II|Într-un pahar cu sare de potasă\nÎntr-o soluţie murdară şi opacă\nArunci un mic cristal şi totul e pe cale\nTreptat şi lin să se prefacă\nÎntr-un pahar cu floare de cristale.\n\nÎn treacăt mi-ai zâmbit\nFunigel zburat şi sfială\nŞi până dimineaţă mi-a-nflorit\nÎn sufletu-mi trudit de îndoială,\nÎn tulburatu-mi suflet mi-a-nflorit\nO rece feerie siderală.|276
Nichita Stănescu|Nod 19|Ia cunoştinţa că pot ucide,\ncă pot zdrobi cu călcâiul capul suav\nal stelei răsărinde şi placide,\ndin pricina căreia am devenit zugrav!\n\nIa cunoştinţa că nu am milă de mine,\ncă sângele meu mi-l amestec cu mestecenii!\nGrabnic ţi-aduc la cunoştinţa toate acestea!\nVezi ce faci!|3611
Tudor Arghezi|Cuvântul|Vrui, cititorule, să-ți fac un dar, \nO carte pentru buzunar, \nO carte mică, o carticică\n\nDin slove am ales micile\nŞi din înţelesuri furnicile.\nAm voit să umplu celule\nCu suflete de molecule.\n\nMi-a trebuit un violoncel:\nAm ales un brotăcel\nPe-o foaie de trestie-ngustă.\nO harpă: am ales o lăcustă,\nCimpoiul trebuia să fie un scatiu\nŞi nu mai ştiu...\n\nFarmece aş fi voit să fac\nŞi printr-o ureche de ac\nSă strecor pe-un fir de aţă\nMicşorata, subţiata şi nepipăita viaţă\nPână-n mâna, cititorule, a dumitale.\n\nMăcar câteva crâmpeie,\nMăcar o ţandără de curcubeie,\nMăcar niţică scamă de zare,\nNiţică nevinovăţie, niţică depărtare.\n\nAş fi voit să culeg drojdii de rouă\nÎntr-o cărticică nouă,\nParfumul umbrei şi cenuşa lui.\nNimicul nepipăit să-l caut vrui,\nAcela care tresare\nNici nu ştii de unde şi cum.\n\nAm răscolit pulberi de fum...|1954
Iulia Haşdeu|O, Doamne!|O, Doamne! Cer iertare, aş vrea acum să mor!\nN-am şaisprezece ani! Dar viaţa mea-i amară,\nŞi inima mi-e tristă, speranţele nu cobor\nŞi fără de prieteni, ruina mă-mpresoară!\n\nMai bine e să mor. Nici nu mai pot să plâng,\nŞi lacrimile au un farmec ne-ntrecut ...\nCând nu mai pot de-o vreme nici lacrimi să mai strâng,\nVreau moartea să-mi aducă odihna ei de lut.|921
Veronica Micle|De-as putea ...|De-as putea numai o clipa\nPe a vantului aripa\nSa ma duc in zbor nebun,\nTe-as cata lumea intreaga,\nCat mi-ai fost si-mi esti de draga,\nInc-odata sa-ti mai spun.\n\nSi iertare nu ti-as cere,\nDar de jalnica durere\nCe-ai vedea pe fata mea,\nCa si vantul ce m-aduce\nLanga tine-asa s-ar duce\nUra ta si m-ai ierta.|2033
Lucian Blaga|Cerbul cu stea în frunte|"Nu-l mișcă știutele\ncrînguri cu ciutele.\nCărarea cu urmele,\niezerul, umbrele,\nnu-l cheamă. Copitele\nsfarmă ispitele.\n\nPrin ceață cînd lunecă\nzări el adulmecă.\nnu apropiatele,\nci depărtatele.\n\nCiulindu-și urechile\nprin străvechile\nrotiri, sus, de tulbure\nfoc și de murmure.\n\nȘi-aude, subt naltele,\nunele, altele:\nerele, sferele.\n\n(Din ""Contemporanul"", nr.24, 10 iunie 1961)"|980
A. E. Baconsky|Eternitate amară|Noi n-am murit niciodată și nu vom muri,\nîn complicitate cu viermii pământului, zodia noastră\nsurâzătoare se-arată: un dans\nne salvează mereu, un dans mlădios,\no eschivă de membre, o eschivă de inimi,\no eschivă de capete, o eschivă de umbre de capete - o,\ncapetele tăiate, cele ce nu s-au plecat,\ncele ce n-au purtat niciodată o mască,\nîncet, în larmă apun - și nu le mai deosebim\ndin piramida de cranii ce crește mereu\nprintre volutele dansului nostru.|6
Lucian Blaga|Arabida|Arabida - țară ce are\nde-a pururi un vânt dinspre mare -\nîți văd iarăși morile nalte\ncu aripi, tot alte și alte.\n\nArabida - ce te evocă\nmai mult decât plajă și rocă?\nAromele poate și pinii?\nCastelul maur sau delfinii?\n\nArabida - câte și ce elemente\nînfrunți tu - străvechi și prezente!\nO, nu numai ape cu schimbul\nîn malul tău bat. Însuși timpul\n\ndin goluri albastre, din large,\nde țărmul tău valul și-l sparge -\nîncât în penumbra ta lină\nm-ajunge doar stins, ca-n surdină.\n\n(1943 - 1946)|3281
Nicolae Labiş|Câmpii|Dă-mi voie să plâng între florile inimii tale,\nIertătoare să-mi mângâie pleoapele roșii răsuri.\nBolovănită în piept mi-i durerea și crudă\nCa laptele-n ugerul oii pierdute-n păduri.\n\nDă-mi voie să tac. Voi pași de-acum ca un vânt,\nN-am să mai scutur boabe de rouă - albe mărgele,\nDuioase, umane câmpii, n-am să vă tulbur\nȘi-am să calc doar pe florile negre-ale inimii mele.|1624
Adrian Păunescu|Bătrâni și copii|Aceşti bătrâni, aceşti copii\nAr fi, dar parcă nu ar fi,\nSunt unii nord şi alţii sud\nŞi lacrima nu și-o aud.\n\nCa-ntr-un complot diavolesc\nPărinţii dintre ei lipsesc,\nÎşi zic bunici, îşi zic nepoţi,\nStrăinătatea strigă-n toţi.\n\nAceşti copii, aceşti bătrâni,\nSunt zilierii tristei pâini,\nFiorul dintre ei s-a dus\nŞi rudele cu ei nici nu-s.\n\nNişte copii în ţarc vulgar,\nNişte bătrâni în bestiar,\nFurtună i-a adus aici,\nNu-şi sunt nepoţi, nu-şi sunt bunici.\n\nCopiii n-au ce-şi aminti,\nBătrânii nu mai nasc copii,\nImaginile lor se cern\nSpre paradis şi spre infern.\n\nŞi pân' s-ajungă la sfârşit\nAu de trăit şi de murit,\nCa vietăţile-n nisip\nEi nici nu-şi seamănă la chip.\n\nAşa au fost, aşa rămân,\nCe e copil, ce e bătrân,\nBătrânii-n iadul propriu zis,\nCopiii-n veşnic paradis.\n\nPurtându-şi umbrele în mâini,\nCe trişti copii, fără bătrâni,\nCu ochii pătimiţi de vii,\nCe trişti bătrâni fără copii.|2175
Radu Gyr|De trei ori potcovii calul|Ca să-ți urc, Tristețe, dealul,\nde trei ori potcovii calul,\ncu ocale de alean,\ncu cinci litre de mărgean.\n\nCa să-ți trec peste oltețe,\nDragoste cu tinerețe,\ni-am pus dorului potcoave —\ncăci și dorul murg firav e,\ncu potcoave de mătase\nnu călite cu baroase,\nci suflate, rotunjite,\nla dogori de plâns călite...\n\nMurgul tremură și-mi cere\nsă-i dau arșiță și fiere,\nși mai vrea să-l duc în goană\nprin urzici și prin bulboană.\n\nDorul, însă, vrea găleată\ncu jăratec plină toată.\nVadră n-am, dar jar i-oi da:\n\nInimă, dă-i spuza ta!|3874
Radu Gyr|Penitenciar|Ciorba pute-a mormânt. Uneori, un chip de madonă\nplutește în zeama din blid.\nGardienii bombănesc, înjură, ordonă,\ncrește umbra Domnului ”Prim” proiectată pe zid.\n\nSperiați de tăceri, trec sfioși condamnații,\nochii aleargă pe jos după mucuri fumate\nși după-o o coajă uscată de libertate.\nPașii lor nu se aud, calcă prin spații.\n\nLin traversează nemărginirea,\nschioapătă-ncet, urmăriți de gardianul sever\nparcă de glezne trag amintirea,\nsau, poate, eternitatea de fier...\n\nla 5, mămăliga, la 6, ca-ntotdeauna,\nînchiderea. Lacătul. După zăbrele,\nhoții sparg case de bani, sus, în stele,\npumnii toți asasinează luna...\n\nTârziu, tâmpla unuia — numai jind, numai dor —\nstă de vorbă cu Dumnezeu, sus, la gratii...\nÎn visul osândiților e joi, și e vorbitor,\nși vin cu țigări nevestele și-odraslele tatii...|1801
Virgil Carianopol|Plecare spre ţărmuri necunoscute|Mă dezlipesc de lumea voastră\nDe tot ce este îndărătul meu,\nDe umbrele cu care totdeauna\nAm colindat, prin întristari, mereu.\n\nPlec într-o lume nouă, undeva\nDeparte, peste mări-spre nesfârsit.\nNu ştiu nici eu unde mă-ndeamnă\nDestinul care mi-a fost hărăzit.\n\nAcolo va fi altfel, mai mult soare...\nDomniţe albe mi-or întinde mana\nŞi-n noaptea caldă, parfumată,\nVa răsări mai zâmbitoare luna.\n\nCorabia, cu pânzele întinse,\nCu pieptul alb, străluminat, deschis,\nDespică apele albastre, zboară\nÎn departare, spre un cer de vis.\n\nAdio, mamă! Rămas-bun, prieteni!\nMi-e strânsa inima, îndurerata,\nCa n-am puterea să vă iau cu mine,\nDar tot am să vă chem odată!|4335
George Coşbuc|XLIV|Tu, ulciorule de lut,\nAm avut aceeaşi soarte\nAmândoi dintru-nceput\nEu din tine m-am născut\nŞi de-a pururi după moarte\nIar vom fi acelaşi lut!\nAstăzi plâng şi te sărut,\nCă-mi eşti singurul meu bine\nŞi eşti lut şi tu ca mine.\nDin etern am fost un lut,\nDar o soartă-ntâmplătoare\nTe-a făcut ulcior pe tine:\nOm pe mine m-a făcut;\nAh, întors era mai bine!|666
George Coşbuc|Bistriţa|Pe Bistriţa, cântând\nO tânără fecioară,\nÎn vânt având vestmântul\nŞi-n păr vuindu-i vântul,\nCu pluta ei uşoară\nTrecea-n amurgul zilei —\nPe Bistriţa cântând.\n\nÎnchise între stânci\nSălbaticele ape\nGemeau ca-n agonie\nAlbastre de mânie,\nIzbindu-se să scape\nCu vuiet şi cu vaiet —\nÎnchise între stânci.\n\nLa cârma plutei sta\nCopila zâmbitoare:\nMireasă-i astă fată\nCu moartea cununată\nŞi-n stingerea de soare\nPărea un chip din basmuri —\nLa cârma plutei sta!\n\nPrivind în urma ei,\nVedeam cum dânsa trece\nRâzând pe lângă stâncă —\nDe nu venea adâncă\nDin ceruri noaptea rece,\nŞi-acum aş fi acolo\nPrivind în urma ei!|635
Lucian Blaga|Umblăm pe câmp fără popas|Umblăm pe câmp fără popas\nsub zodii prin târziul ceas.\nHotare, veac, tărâm s-au şters.\nMai suntem noi şi-un univers.\n\nPierdem în noapte, rând pe rând,\ntot ce sub noi era pământ.\nŞi mergem iar în gând, la pas.\nUn cer deasupra ne-a rămas.\n\nVreo stea când cade din ţării,\nfără să vrei, spre ea te ţii\nşi poala-ţi potriveşti, s-o prinzi.\nLucirea numai i-o cuprinzi.\n\nŞi cumpănim ce e, ce-a fost.\nNoroc înalt, pornit cu rost,\nne-ntâmpină de sus prin vânt,\nsă nu ne-ajungă-n văi nicicând.|3399
Nicolae Labiş|Subiect de imn|Pace, din mine fugit-ai, din piept ,din poem,\nDin vene, din craniu, din ochii cu cearcăne grele;\nTotuși la mine eu nu te rechem\nSă vii ca o undă vrăjită în line inele.\n\nVină întâi peste lumea întreagă și-alină\nSângele plâns prelingându-se fără de vină.\nVină și-alină orașe bolind în ruină,\nVină, regină a vieții, curată lumină.\n\nUite, visează prietenii mei să ridice\nSlobodă lume ce Marx a visat-o mereu.\nAjută-le brațul să strângă-ale visului spice,\nȘi-apoi, dacă vrei, poți să vii și în sufletul meu.|1667
Lucian Blaga|Scoica|C-un zâmbet îndrăzneț privesc în mine\nși inima\nmi-o prind în mână. Tremurând\nîmi strâng comoara la ureche și ascult.\nÎmi pare\ncă țin în mâni o scoică\nîn care\nprelung și neînțeles\nrăsună zvonul unei mări necunoscute.\n\nO, voi ajunge, voi ajunge\nvreodat* pe malul\nacelei mări, pe care azi\no simt,\ndar nu o văd?|3381
Victor Eftimiu|Sanatorium|Si noaptea doarme linistita\nSi n-o trezeste un ecou\nGhetarii albi, in aurora\nSunt galbeni ca un aur nou.\n\nCa niste clopote de aur\nRasuna lung, rasuna grav,\nSi canta imnurile vietii,\nIn ochii tristului bolnav\n\nSi pe cand clopotele vietii\nVibreaza-n sufletul sonor,\nFecioarele cu maini de ceara\nSe roaga palide — si mor…|2109
Magda Isanos|Cavalerul (Ploaia de prămăvară singură)|Ploaia de prămăvară singură,\ncu suliță și cu chivără,\na trecut prin pădure la pas,\npe calul ei verde.\n\nÎn glumă-mplinind minunile,\nmugurii pocneau ca alunele,\nși-atingându-i haina si părul,\nînflorea măciesul si mărul.\n\nCu platoșă strălucind si cu pene\ndeasupra coifului său, alene,\ncumpănindu-se și visând războaie,\ntrecea tânăra ploaie.\n\nGorunii spuneau: „Făt-Frumos,\ndă-te de pe calul tău jos.\nAici doarme pajura și balaurul,\nstrălucind la soare ca aurul.”\n\nSub copite, sub potcoave mici,\nse trezeau popoare de furnici.\nUn melc mare auzea din casă\niarba cum creste grasă.\n\nSe făcea senin, mai senin.\nCavalerul pălea ca un crin.\nNu i se vedea coiful, nici fața.\nÎl fura soarele, ceața.\n\nCalul cădea în genunchi și cădea\nsulița, în vârf cu o stea.\nNumai steagul în zare se vede,\npentru cine nu crede.|3418
Lucian Blaga|Oaspeţi nepoftiţi|Plecară iarăşi voievozii daci\nspre miazănoapte, de unde ne veniră,\ncu oile şi cu bourii.\nŞi ceilalţi, cari din răsărit sosiră\ncu arapi şi cu cămile,\nde asemeni se înduplecară\nmai târzior, pe seară.\nFecioara-n marea zarvă nu se miră\ncă şi-a pierdut condurii.\nVrea linişte Maria\ndupă atâţia oaspeţi,\nvrea linişte de-acu, şi bucuria\nsă fie-a ei, deplină.\nPoate mai bine-ar fi\nsă sufle-n steaua de la poartă,\ns-o stingă. Ea singură-i de vină\ncă sosesc atâţia traşi-împinşi\ndin patru vânturi, cu nechez de soartă.\nDe-aceeaşi prea senină\npărere e şi asinul bătrân,\nce roade-n petice condurii\ngăsiţi prin paie şi prin fân.\nMaria n-avu timpul pân-acum\nnici măcar să-şi vază pruncul\nde-atâta solie din atâta drum.\nS-apleacă peste iesle\nşi peste lumină Maria.\nDe dragoste-i ţâşneşte laptele\nîn sâni, şi-i umezeşte ia.|3362
Nichita Stănescu|Eminescu|Atâta să nu uitaţi:\ncă el a fost un om viu,\nviu,\npipăibil cu mâna.\n\nAtâta să nu uitaţi\ncă el a băut cu gura lui, -\ncă avea piele\nîmbrăcată în ştofă.\n\nAtât să nu uitaţi, -\ncă ar fi putut să stea\nla masă cu noi,\nla masa cinei celei de taină\n\nAtât să uitaţi! Numai atât, -\ncă El a trăit,\nînaintea noastră...\nNumai atât,\nîn genunchi vă rog, să uitaţi!|1406
Costache Ioanid|Milioane|"""Sunt un firicel de floare\nlângă crucea cu piroane.\nFloare-i mică, dealu-i mare;\nce parfum să dea o floare?\nDar ca mine DOMNUL are milioane!\n\nSunt un fluier care-adună\nrătăcite oi sărmane.\nCând pe ceruri norii tună,\ncine-aude-o veste bună?\n\nSunt o rază din Golgota\nlângă ţărmuri de oceane.\nO scânteie-n vârf de stâncă,\ncine-o vede-n noapte-adâncă?\nDar ca mine mai sunt încă milioane!\n\nSunt un călător pe culme\nstrăbătând meridiane.\nFraţii mei de trup şi nume\nmă luară-n râs şi glume.\nDar eu am alţi fraţi în lume, milioane!\n\nSunt un abur care-adie\nşi se pierde prin liane.\nDar în ziua ce-o să vie,\nnu un om şi nu o mie,\nci ca mine-or vrea să fie milioane!"|419
Alecu Donici|Râmătorul|Un râmător din fire născut nesăţios \nAflând destulă ghindă sub un stejar stufos \nA ros cât a putut\nŞi-apoi la rădăcină să râme-a început. \nTu surpi copacul, zise o pasăre zburând. \nCe-mi pasă, râmătorul răspunse grohăind, \nEl fie ori nu fie, nici vreau să mai gândesc: \nEu caut numai ghindă, la care lăcomesc, \nFiindcă ea mă-ngraşă. - Urâte râmător\nŞi nemulţumitor!\nI-a zis atunci stejarul, ridică-ţi surla-n sus \nŞi vezi: că-această ghindă eu, eu o am produs.\n\nNerozii în orbire ştiinţele urăsc,\nCând ei din a lor roduri încă se folosesc.|94
Dimitrie Bolintineanu|Năvala lui Ţepeş|Noaptea-i furtunoasă, şi superbul domn\nÎn deşert mai cheamă fugătorul somn:\nO gândire mare sufletu-i îmbată;\nPrintr-o faptă rară să triumfe cată.\n\nPrintre noapte, ploaie, tunete de foc,\nCu cinci mii de roşii el îşi face loc:\nCum furtuna cade p-ape dormitoare\nSi d-odată-nalţă valuri mugitoare,\nÎn ordia turca roşii năvălesc...\nTurcii se deşteaptă, strigă, s-ameţesc.\n\nSunetele d-arme, strigăte turbate,\nPrintre vijelie zbor amestecate;\nCaii calcă rânduri de fărămături;\nSângele ca ploaia cură din săcuri.\n\nMohamed sub cortu-i dulcea pace cată;\nVise graţioase sufletu-i îmbată.\nUşile, la cortu-i, iată, se smicesc\nŞi pe cal apare domnul românesc.\nMohamed p-o poartă repede dispare...\nPrintre umbra deasă caută scăpare.\n\nCând pe fruntea nopţii ziorile se joc,\nDomnul cu românii las al luptei loc;\nDar sultanul cearcă spăimă-atât de rară,\nCât, la miezul zilei, fuge spre hotară.|2843
Mihai Eminescu|Doi aştri|"Am văzut doi aştri\nStrălucind albaştri\nSub o frunte-n vis\nM-a-necat seninul,\nCând privii divinul,\nBlândul lor surâs.\nŞi mi-am zis în mine:\n""Înger cu lumine\nDe-un adânc noroc...\nDin a vieţii tale\nÎnflorită cale\nCum nu stai în loc?""\n[1872]"|1131
Victor Eftimiu|Icar|Trecut-au veacuri după veacuri,\nDin noaptea când murind, Iisuse,\nÎntruchipai o lume nouă\nPe groapa unei lumi apuse;\nCând sângele de sub cunună,\nCurgând pe fața ta ușor,\nTe mângâia, cu mâna caldă,\nCu mulțumirea tuturor…\n\nÎn urma ta, venit-au alții,\nVestind o nouă-nvățătură\nȘi, ucigând înșelăciunea\nFăgăduinții din scriptură,\nAu ridicat în mâini făclia\nSimbolului adevărat\nȘi ți-au strigat: Iisuse, vino,\nCă-n orice om e un Pilat!\n\nEra atât de dulce umbra,\nCe ne-ai lăsat-o tu, Iisuse!\nNe legănau atâtea vise,\nCând altele erau răpuse;\nDomnia lumii viitoare\nTu singur ne-o făgăduiai,\nUrmașii lui Adam în tine\nVisau al veșniciei rai…\n\nDar azi, când adevărul arde\nTopind în suflete avântul,\nCând glasul lor ne tot șoptește\nC-al nostru e numai pământul,\nCând cerul — boltă ferecată\nA temniței ce geme jos —\nE numai visul altor vremuri:\nFermecător — dar mincinos, —\n\nEu tot mă-nalț spre fericirea\nVisată-n zările senine\nȘi simt învățătura-ți toată,\nNecontenind sporind în mine,\nȘi zbor mereu… mereu spre tine…\nO clipă sunt doar fericit……..\n………………………………….Ce făclie\nAripile mi le-a topit?|2093
Nichita Stănescu|Ars poetica. din Argotice, 1955|Cuvântul moare în tăcere\nSe sbate înjunghiat de vis\nşi vrea bacşiş şi vrea durere,\nşi-ntinde pumnul drept, deschis\n\nAtâta aur pe icoane\nprea în zadar s-a spălăcit,\ncăci găozarii cu plocoane\nabia acum au conăcit\n\nŞi-şi geme-n sine universul\nbeţia stearpă de haşiş\nMă doare surd,\nmă taie versul\ncum simţi nevoia să te pişi.|1337
Adrian Păunescu|Blues cu iederă și stejar|Vai, printr-un vegetal abuz,\nO iederă și un stejar,\nÎncremeniți, dansează blues\nȘi rădăcinile tresar.\n\nȘi luna sus, ca un cinel,\nCutremurându-se mereu,\nȘi iedera vorbind cu el\n„Să mai dansăm, iubitul meu!”.\n\nN-au nici un drept, n-au nici un drept,\nLa dans, la tot ce îndrăznesc,\nDar el o trage către piept\nCu-n gest aproape omenesc.\n\nȘi dacă ei, printr-un abuz\nȘi-un gest al lumii de apoi,\nDansează blues, dansează blues,\nDe ce nu am dansa și noi?|2178
Cincinat Pavelescu|Poema ochilor|Sunt ochi adânci ca un păcat\nCe-ascund sub gene de-ntuneric\nUn vis, în negrul lor misteric,\nDe-a pururi alb și nepătat.\n\nSunt ochi cu ape de smarald,\nVerzi, limpezi, reci ca valul mării,\nȘi poate-n ei un suflet cald\nȘi-neacă tainele-ntristării.\n\nSunt ochi de palidă virgină,\nParcă măriți de suferinți,\nCe-aruncă umbră peste minți,\nDin mângâioasa lor lumină.\n\nSunt ochi în care amintirea\nIubirii ce i-a chinuit\nÎn globul lor cel mărginit\nA scăpărat nemărginirea.\n\nDar dintre toți, de mi-aș alege,\nlubirea-ntr-înșii să-mi răsfrâng,\nLiman al zilelor pribege\nAș cere ochii care plâng.|366
Emil Botta|Poetul și lumea lui|Laurii visului fruntea-mi încing, lauri de plumb tâmplă mi-o farmă \nînsemnările sună, stelele ning, auzul mi-e stins de o stranie larmă.\nAproape-s de voi, departe, aproape, diamante ceresc, aer plin de vaiuri, \nde voi sunt aproape, turme stelare,\nbuchete, cascade, alaiuri!\nTutelară noapte, orbitor pretutindeni, desfrunzirea pădurii ascult-o, \nargentina pădurilor, ruga ascult-o!\nȘi apei ce-și sună în toate serile talanții, florinii, averile,\nIsadorei,\nTerpsihorei,\nApei, auzi-i, auzi-i căderile!|584
Nichita Stănescu|Edict|Pot să fiu uitat, pentru că\nnu ţin la braţe, pot să-mi lipsească.\nPot fi părăsit, pentru că\nnu-mi iubesc picioarele, pot merge\nşi cu aerul.\nPot fi lăsat singur, pentru că\nsangele meu se varsă în mare\noricum.\nE loc. Toate coastele s-au ridicat\nca nişte bariere.\nE lumină destulă. Privirile mele\nnu văd decât o singură mască.\nDar ea nu exista încă,\naşa ca e loc, e loc, este.|3540
Tristan Tzara|Dezgust|Aici sînt țărmi de mare moartă\nPoduri de smoală, nori de piatră\nAici zarea e deșartă de vapoare\nApele de alge de balene de coralii*\nȘi mă doare mă doare ca țipătul de sirene\n\nPe dealuri galbene\nMișună atâtea soiuri de animale\nÎn băltoace verzi\nÎn uzina părăsită cu năluci de fum\nSuflet plin de boală\nNu vrei să te pierzi?\n\nPovârnișele de lut\nAu băut zăpada multor ierni\nȘi eu vreau să te sărut să te sărut\nCu dezmierdări de vierme.|4096
Adrian Păunescu|Om cu clopot|Malul acesta foarte abrupt\ndin care cerul luna şi-a rupt\neste hamacul în care m-aşez\nca să-mi mai iasă floarea din miez,\nastfel aicea stau şi aştept\nclopotul lumii să-mi treacă în piept\nsă nu-l mai simt cum îmi fierbe în nervi,\n\nClopotul mare-mi fierbe în os,\ntidva e tot ce-am putut şi am scos\ndin acest clopot rău şi diform\npe-a cărui limbă astăzi adorm.\n\nClopot de negru, clopot de gri,\nbate ce bate şi nu te opri.\nsfărmă oasele mele cu sârg,\ndu-te apoi şi mă vinde la târg,\nm-am săturat să te duc şi suport,\nparcă mi-aş duce propriul meu, mort,\ntu înăuntru mă baţi şi m-apeşi\ndangăte roşii-mi ies prin cămăşi,\nlumea apasă de-afară şi ea\ndoamne, turtită e azi viaţa mea.\nSunt vietate fără noroc\nCare purtând acest clopot prin foc\nŞi l-a-nghiţit şi-l poartă acum\nOriunde-n lume, pe orice drum.\nŞi am să rămân doar atât, doar atât:\nOmul de sunet c-un clopot la gât!|2372
Radu Gyr|Jepii|Disprețuind oglinda verde-a stepii,\nîn aspra cățărare către creste,\nprin râpi, prin văgăuni cumplite, peste\nroci și zănoage dau năvală jepii.\n\nÎn jurul pietrei bombăne tempeste\nși bice roșii le asmut sirepii, —\ne dar ei, zbârlindu-și cuiele și țepii,\nsparg negurile cremenii celeste.\n\nChirciți, ologi și strâmbi, pe brânci, pe coaste,\nsub mormăieli de tunet urcă-ntr-una.\nTot mai flămânzi de spațiile vaste,\n\nvor, trebuie să biruie furtuna...\nSus, vulturii le-așteaptă dârza oaste\nși soarele își flutură cununa.|3921
Radu Gyr|Rondelul unei haimanale|Trecea şi el pe drum hai-hui,\nfluieră-vânt şi coate-goale,\ncum trec atâtea haimanale\nspre zarea lor şi-a nimănui.\n\nPe chip avea un cântec moale\nşi-n ochi văzduhul nu ştiu cui.\nTrecea şi el pe drum hai-hui,\nfluieră-vânt şi coate-goale.\n\nDar ochii mei şi-ai dumitale\nde ce plângeau în urma lui,\nîn fundul vechii mahalale?\nFluieră-vânt şi coate-goale,\ntrecea şi el pe drum hai-hui.|1806
Gellu Naum|Convulsiile unui regn căruia nu-i mai aparțin demult|Târziu pe când mă aflu la înălțimea lor\nniște fete dansează pe întuneric au multe brațe s-au oprit\nah cum îl purtăm în ureche și el ne cântă la fel\nah suspinăm ce mai elaborezi ce mai însemnează asta\nși hai să ne luăm în brațe să ne mai trăim să ne mai întrebăm\npantofii dacă existăm\nși hai să ne plutim printr-un ținut în care fiecare crede lucruri\nextraordinare despre celălalt\ndar el trece s-a rostogolit spre lunculiță ah cum mai cântă\nnoaptea pe pod\nde-acolo nimeni nu se întoarce\nar trebui să cosim și apa și noaptea să nu mai rămână nimic\nde pe urma lui\n\nvorbesc cu ele e un joc cam greu\nunele mor sânt argintii plutesc pe apă\ncâteva fumează pe cer capetele țigărilor licăresc ne induc\nîn eroare|4652
Ion Luca Caragiale|Declarație simbolistă|Domnișoară!\nGându-mi zboară\nSpre o fire\nCu simțire\nDulce ca de rai ceresc.\nDomnișoară\nRumeoară!\nFirea ce în gând zăresc\nȘi la care\nSărutare\nGându-mi duce, căci ... iubesc...\nPe cosițe,\nPrin altițe\nȘi prin sânu-i rumeor,\nEști tu Ida,\nEști candida\nPentru care să și mor\nDe ai cere,\nCu plăcere\nPrimesc... însă, nu mă-nsor!|3118
Marin Sorescu|Arăt atât de îngrozitor|"Arăt atât de îngrozitor\nÎncât pierd mult timp\nConsolându-i pe cei\nCare vin să mă vadă.\n\nŢipă, îşi pun mâinile la ochi,\nBlestemă.\n""De ce tocmai tu"", se răstesc la mine.\nDoamne, unde eşti, Tu exişti?\n\nEu încerc să le ridic moralul\n- Ei, lăsaţi, nu-i chiar aşa cum vi se pare.\nSăptămâna trecută arătam şi mai rău\nBoala e boală, totuşi.\nFace ravagii unde se încuibă\nŞi la urma urmei, toţi murim\nŞi vorba lui Hamlet: ""Dacă-i acum\nNu va fi altădată"".\n\nDe n-ar fi durerea asta ingrozitoare\nAş accepta senin, mioritic,\nChiar şi figura asta de schingiuit.\n\nLumea e sinceră.\nLumea suferă pentru mine.\n""Curaj""\nAud din toate părţile\nŞi eu ce pot face?\nÎi consolez pe toţi, cum pot,\nNumai mie nu ştiu ce să-mi mai spun,\nCând rămân singur."|2543
Mihai Eminescu|Nu e aşa ca vom fi fericiţi ?...|3 iunie 1882\n\nDulcea şi draga mea copilă,\n\nÎn caz de lipsă de bani, care te-ar împiedica să vii, te\nrog scrie-mi şi poate să-ţi pot trimite eu.\nCîteva zile am avut mult de lucru şi de aceea de\nalaltăieri nu ţi-am scris.\nŞi de aceea sunt atît de mîhnit că nu eşti aici şi am\natîtea gînduri, încît nu-ţi pot scrie pe plac şi în toată liniştea.\nNicuţa mea, dulcea mea Nicuţă !\nN'est ce pas, que nous serons hereux ... foarte, foarte,\nnesfîrşit de mult.\nCînd gîndesc la neagra mea atitudine, la mizeria\nsufletească de care am fost capabil, mă simt atît de puţin\nvrednic de tine, atît de om de nimic, încît aş intra în pămînt.\nEu singur n-am ştiut niciodată, n-am ştiut pînă acum ce\nmult dragă îmi eşti, ce mult scumpă eşti pentru mine.\nDe acum m-am învăţat minte şi nici nu mai trăiesc nici\nnu mai mor fără tine.\nAvem să fim, nu te înduri, cei mai fericiţi oameni din\nlume. Avem să fim ? Dacă mă vei iubi, avem să fim, căci\npentru mine viaţa s-a încheiat pentru totdeauna, căci tu eşti\ncel întîi amor al meu şi vei [fi] cel din urmă, unicul precum şi\nunică eşti, aşa mititică şi gingaşă şi cochetă pentru al tău\nEminescu\nN.B. — Te jenează că scriu numai pe-o pagină, Mimi?\nZău dacă am două fire de nisip în casă şi asta-i cauza.\nPînă ce scriu a doua pagină se usucă cea dintîi. Mîţule,\nMăi Mîţule, mînca-ţi-aş ochii !\n\n[I.E. Torouţiu, Loc. cit. p. 151-152]|3471
Costache Ioanid|Strigăt|A înviat Isus! A biruit deplin!\nA fost primit la Tatăl Său ca prinţ divin!\nA înviat Isus! Zăvorul vechi l-a frânt!\nA-nteimeiat supremul vieţii legământ!\n\nMai larg decît aleargă valul plin de dor,\nmai larg au coborît oştiri în dulce cor,\nslăvind, în freamătul drapelelor,\npe gloriosul Miel învingător!\n\nA înviat Isus! A-nvins în luptă grea!\nA biruit pămînt şi iad prin jertfa Sa!\nA înviat Isus, trecând străvechiul zid!\nPriviţi în slavă Leul casei lui David!\n\nCu nori de steaguri ca din sânul zorilor,\ncu nori de flori şi ramuri vine-al Său popor,\nslăvind...\n\nA înviat Isus şi-atîta har ne-a dat\ncă toţi ce L-au primit au înviat!\nA înviat Isus şi viu în veci va fi!\nAzi pentru noi e sărbătoare-n orice zi!\n\nUn glas va răsuna pe nevăzutul nor,\nun glas ne va chema şi vom porni în zbor\nslăvind...|2813
Ilarie Voronca|Alt calendar|Numele tău pe buză sau în minte\nCum taie unda păstrăvul mai iute\nChiar mută gura n-are să te uite\n(Ciungul mişcă-n gând braţul ca-nainte).\n\nSperioşii ochi rămaşi ca două ciute,\nŞi păsările, câte, prinse-n ţinte\nNu ştii? Treceam prin vad şi-ţi spuneam: „Ţin-te\nDe gâtul meu”. Te luam în braţe: „Uite”.\n\nRâsul se lua la-ntrecere cu râul.\nCe fu mai fraged? Unda sau cuvântul?\nCocorii-şi desfăceau în zare brâul.\n\nSeptembre clar. Mai gâfâie pământul?\nMai vin convoaie de oglinzi cu grâul?\nNumele tău pe buze... Numai vântul.|766
Cincinat Pavelescu|Olarul și amfora|Când ceasul va veni să ne despartă\nȘi te-o-ngropa în brazda de țărână,\nMinune ce-ai ieșit din a mea mână,\nUn plug va re-nfrăți a noastră soartă.\n\nȘi trist mă-ntreb: Din forma ta păgână\nÎn care-am prins atât fior de artă,\nDin ghipsul tău și din cenușa-mi moartă\nCe-a fost ursit de-a pururi să rămână?\n\nPe trupurile noastre risipite,\nNepăsător țăranul calcă greu,\nCu plugul lui și trudnicele-i vite...\n\nDar e-n zadar! Prin veacuri de lumină,\nVa străluci în gânduri: Visul meu\nȘi forma ta, o, amforă latină!|361
Dumitru Iacobescu|Dimineață|Din răsărit lumina se destramă\nPe cerul de-un albastru-nduioșat;\nM-am deșteptat, - la ce m-am deșteptat\nCând nici un glas al vieții nu mă cheamă?\n\nPrin simfonia muzicii ce începe\nVoi rătăci și astăzi inutil\nȘi voi purta, prin vraja lui april,\nTristețile-mi pustii ca niște stepe.\n\nPrin năvile ce-n valuri de aromă\nTransportă bogății din port în port,\nOh! sufletu-mi steril ca un avort\nIar va târî corabia-i fantomă.\n\nSpre nici un orizont, spre nici un astru,\nCa ieri, și azi, și mâine va porni,\nMai negru, mai tăcut din zi în zi,\nÎn așteptarea largului dezastru.|2850
Nichita Stănescu|Egg|Nu pot alerga decât în direcția ochilor mei.\nO, zeul, cum îmi locuiește-n creer.\nNu pot alerga decât ca patru după trei,\nca sunetul de greier după greier.\n\nTu, mare proprietar de creere ce ești,\ntu, care alergi numai înaintea ta,\ntu, nefirescule între firești\ntrăiri, de pururi altceva.\n\nNu, niciodată nu ești tu\nîn centru cum e galbenul,\nînconjurat și-atunci și-acu,\nde corcovul, de carpenul.\n\nO, nu există nici un ou\ndin care să se nască\nlumea trăită rău, din nou\nîn lumea cea visată și cerească.\n\nPământul însuși nu e ou, nu, nu!\nDin el nicicând nu se va naște\npământ cum naște din ecou\necouri, împietrite, moaște.\n\nEgg, tu nu ești, Egg, nu exiști\nîn timpu-n care sunt și sunt.\nPământul nu e ou, el nu\nva naște din pământ, pământ,\n\nSă fie sfântă întâmplarea de a fi,\nales sau nu, dar pururi însuți,\nmirată lacrimă care-ți ivi\nînnobilând cu sine plânsu-ți.|3541
George Topîrceanu|Epitafuri|pe mormântul:\n\nUnui beţiv\nDe sărăcie şi necaz\nÎntâia oară doarme treaz.\n\nUnui soţ iubit\nIci doarme Niţă Busuioc, —\nŞi nu mai sforăie deloc!\n\nUnui vardist\nCe te-ai oprit la criptolog?\nHai, circulaţi, mă rog!\n\nUnui prost\nEl doarme ţeapăn, doarme drept, —\nDar ştiţi voi: când a fost deştept?\n\nLui A. C. Cuza\nHei, trecătorule, -napoi!\n...Să nu-i miroşi a usturoi.\n\nIubitei\nS-a stins. Dar să n-o plângi, străine,\nMai mult pe ea decât pe mine!|700
Marin Sorescu|Lecţia de anatomie|Nu numai că m-am spălat\ndar m-am şi parfumat\ncând mă vor desface\nsă nu le fie silă de mirosul meu.\n\nMi-am pus cămaşa cea mai curată\nşi haina cea mai călcată\ncând mă vor desface\nsă nu trebuiască\nsă împrumute cârpe murdare\nşi nici de mâncat n-am mâncat\ncum o să mănânc\nar fi o ruşine, nu-i aşa\ncând mă vor desface\nsă-mi găsească mâncare în burtă.\nEu aş fi plecat mai demult\ndar ei ar fi putut să-mi desfacă în lipsă\ncuvintele\nde aceea stau şi mă spăl\nşi mă parfumez\nşi mă îmbrac curat\nşi nu mănânc, şi nu plec.|2607
Adrian Păunescu|Fănuș Neagu la 61 de ani|Cerneala putrezeste-n călimări,\nÎn beciuri, vinul nostru reînvie,\nCa să miroasă a lăstari de vie\nȘi prin armuri ne trec stafii călări.\n\nDintre ai noștri, cei mai mulți s-au stins,\nBizanțul pretutindeni ni se-arată,\nCe scris zadarnic, vremuri de erată,\nStilistică bogată dinadins.\n\nCăderi de roți de dorul cheii coarbe,\nOprirea va veni, acuș-acuș,\nVai, ce aproape au ajuns cei duși,\nBiblioteca parcă ne resoarbe,\nÎn trista țară a privirii oarbe,\nAmurg valah. Îmbătrânim, Fănuș.|2274
Ion Heliade-Rădulescu|Sonet II|Inimă şi suflet, simţire-ngerească!\nCa-a produs pămîntul ca să dovedească\nLegătura care cu ceru-l uneşte;\nNevinovăţia cînd binevoieşte.\n\nLa oameni blîndeţea-i să mărturisească,\nAtunci se-mprumută faţa ta cerească.\nRază de misteruri ce blînd străluceşte\nÎn seninu-albastru ce-n ochii-ţi domneşte!\n\nPoate fericirea mai dulce să fie\nŞi decît fiinţa-ţi ce nădejdea-nvie?\nŞi cînd înviază, lin, mîngîitor,\n\nCît căutătura-ţi altceva mai are?\nTu, a omenirii ş-a sexului floare!\nDe ce nu petrece ş-în... loc gemător?|3116
Mihai Eminescu|Alei mică, alei dragă...|Alei mică, alei dragă,\nCine vrea să ne-nțeleagă\nVază frunza cea pribeagă,\nCe-i ca viața noastră-ntreagă.\n\nAlei dragă Veronică,\nDespărțirea toate strică,\nDe ne-alegem cu nimică —\nViața trece, frunza pică.\n\nAlei dragă, alei mică,\nViața trece, frunza pică,\nȘi din ura ce ne strică\nNu ne-alegem cu nimică.\n\nMăcar cine ce grăiește,\nAltul alta îndrăgește.\nInima-mi pe cât trăiește\nTot la tine se gândește.\n\nAlei mică, alei dragă,\nIa vezi frunza cea pribeagă —\nAșa trece viața-ntreagă\nȘi nimic n-o să s-aleagă.|1080
Magda Isanos|Trebuie sa plec asta seara|Trebuie să plec astă-seară\nsau mîine. Un înger de pară\nlîngă patul meu va veni :\nscoală-te, nu zăbovi.\n\nÎngere, lasă-mă pe pămînt.\nStrînge-ţi aripile pline de vînt\nşi priveşte :\ntotu-nfloreşte şi creşte.\n\nLasă-mă să-mi mai trec umbra pe-aici,\npeste ape-n tremur şi potici,\nSă culeg flori, să-mpletesc cununi...\nIată, nu cer multe minuni.\n\nIa o ramură şi prefă-o-n femeie,\nDu-o-naintea dumnezeului tău să steie ;\nea va răspunde nevinovată\ndespre viaţa mea toată.|1068
Nichita Stănescu|Cântec (3)|Mă băuseşi de privire\nîmi lăsaseşi ochiul gol\nşi m-ai domolit în aer\npasăre fără de zbor,\niar de frigurile toate\ncele a zăpezilor\nm-ai lăsat fără de moarte\nînnoptând amiezelor.\nŞi ai pus atunci în cruce\npăsări multe-ntretăiate\nde aş sta şi tot m-aş duce\nsă mă schimb în vietate,\nîn ceva ce mai există\nalergând pe câmp sălbatic\ncu ochi de vedere tristă\nşi apatic,\nde m-aş duce oho-ho\nîntr-un nici un încotro.|1361
Lucian Blaga|Pleiadă|Cat în sus, în noapte sus,\nstelele-n pleiadă număr.\nSunt o clipă, alta nu-s -\n- semne cerului pe-un umăr.\nVânt le iscă, vânt le duce,\ncineva le pune-n cruce.\nVânt le-aprinde, vânt le stânge,\nmi le-aruncă-n gând şi-n sânge.\n\nJoc de focuri, joc de inimi -\nOstenescu-mă să număr\nînc-o dată aştri minimi.\nFocuri mari şi focuri line-\n- Câte văd, atâtea inimi\nbat în spaţii pentru mine.\nArd în văi şi pe coline\ninimi mari şi inimi line.|3374
Mihai Eminescu|Cum universu-n stele...|Cum universu-n stele iubește noaptea clară,\nCu toate-a mele gânduri astfel eu te-am iubit,\nCând am plecat eu fruntea cu-a gândului povară\nPe sânu-ți să se-nchidă de lume ostenit.\n\nSimții atunci puternic cum lumea toată-n mine\nSe mișcă, cum se-ndoaie a mării ape-ntregi\nȘi-n fruntea mea oglindă a lumilor senine,\nAveam gândiri de preot și-aveam puteri de regi.\n\nDar ca pe-un măr cu vierme mi-ai omorât simțirea\nÎn goana lumei oarbe, pe strada în noroi.\nDe-atunci mă-ntreb cum oare de m-a-nșelat privirea,\nCum s-a putut ca-n lumea asta să ne iubim... noi?\n\nAstăzi inima-mi este o rădăcin-uscată,\nGândirea mea o toamnă ca gândul unui mort,\nSunt ca un imperator cu fruntea devastată:\nDemult nu știu nimic de imperiul ce-l port.|1113
Adrian Păunescu|Degetele tale|Sunt degetele tale, subţiri ca nişte vreascuri,\nCe mi-au rămas din toată pădurea dispărută\nÎntr-un ţinut de gheaţă şi de pârjol te mută\nFiinţa mea, plecată prin lume, după vreascuri.\n\nMă simt ca o femeie bătrână şi săracă,\nPlecată prin pădure să strângă nişte vreascuri,\nEu degetele tale, subţiri ca nişte vreascuri,\nLe simt cum dau căldură ca vremea să-mi mai treacă.\n\nAtât îmi mai rămâne, pădurea au furat-o,\nPădurea au schimbat-o pe aur şi avere,\nEu, degetelor tale voiesc a le mai cere\nSă-mi zăbrelească ochii şi fruntea rece, iat-o,\nSă-mi încălzească duhul secundelor mizere\nO, degetele tale prea triste, adorato.|2238
Ilarie Voronca|Poem  (2)|"Sunt vreo treizeci şi nouă de ani de când m-ai întâmpinat, viaţă.\nNu ştiu de unde veneam, m-ai luat de mână,\nAm mers împreună, şi la han,\nM-ai dus la locul meu în fân, în şură;\n\n""Iată partea ta, mi-ai spus, munca, lupta\nObscură, dimineaţa, băutura neagră a amărăciunii,\nAsta e ceea ce am adunat pentru tine, ţi-o dau,\nPatul de spital, râsul prostituatei.”\n\nAh! Nu m-ai lăsat din mână, ai avut răbdare,\nDe-ndată ce am venit, mi-ai arătat zilele mele,\nTu, viaţa mea de om cu genunchii în noroi,\nCu capul plin de freamăte ca un frunziş.\n\nAi fi putut să aştepţi furnica, antilopa, ciocârlia,\nCârtiţa îndrăgostită de întuneric sau iepurele,\nAi fi putut aştepta pe fiul bogatului\nSau pe aventurierul care poartă o manta de oceane.\n\nM-ai aşteptat pe mine, cu remuşcările, cu rănile mele.\nDiamantul poemului pentru paharul sufletului,\nVisând, în noaptea rece la focul unei priviri, \nMoneda chinurilor mele neavând curs pentru fericire.\n\nGrăbeşte-te dacă mai ai şi alte înfrângeri să-mi arăţi. \nCând un cer mai jos îmi va sângera tâmplele,\nDacă trebuie să mai am parte şi de alte despărţiri, de alte exiluri,\nGrăbeşte-te să-mi aduci la buze toate otrăvurile,\n\nCăci în curând voi ajunge la marginea pădurii\nPeste care tu nu vei putea trece şi voi merge singur \nÎnveşmântat în lumină şi bucurii şi te voi uita,\nPe tine care nu mi-ai cruţat nicio încercare din leagăn \n					până la mormânt."|781
Nichita Stănescu|La începutul sfârșitului|Îşi lăsase atâta de repede ochii în jos,\nca pe două satâre ascuţite şi sclipind,\ntăind gâturile vulturului bicefal şi ierbos,\nîn sânge lăsându-l zbătându-se şi murind.\nUn miros de ouă sparte\nmă umpluse din departe, -\nzeul îmi întoarse spinarea şi şira spinării,\narc de vânătoare mi se făcuse orizontul mării!\nNu mai puteam trăgând să-l omor, -\ncerşeam aer, aer, aer,\nprin care să plec în zbor,\nînfrângerea mea schimbând-o\nîn vaier.\n\ndin volumul Operele imperfecte, 1979|3579
Radu Gyr|Cleștar|Dumnezeu, din muguri și mătasă,\nmi-a trimis un pui — ca un lăstar —\nziua să mi-l joc pe-o chiparoasă,\nseara să mi-l culc în degetar.\n\nPentru piciul ăsta mic de aur viu\n— fulg de lună, zâmbet de zăpadă —\nm'am făcut tătic giuvaergiu,\nstrai de-azur să-i cos dintr'o baladă.\n\nÎi aștern suave pentru mers\nstrofe mici ca fulgi de crizanteme,\nca să calce numai peste vers,\ncu pantofi de rouă prin poeme.\n\nÎi fac jocuri din aripi de cărăbuș\nși din umbre moi de tămâioară.\nLeagăn i-am cioplit dintr'un arcuș\nși culcuș de cer într'o vioară.\n\nCresc păpuși din floare de cireș\nși le plimb prin stihuri și zorele,\nși-un căluț de vis îi scriu pe-un preș\nmăestrit din cântece și stele.\n\nChiar și urșii, cu priviri de sticlă roz\nși cu funde prinse în agrafe,\nîi adorm în basm cu voevozi,\nîn cocioabe albe de garoafe.\n\nȘi așa trec zilele... cu steme,\ncu oftat, cu zurgălăi sau cu amar,\nși ne uită'ntre garoafe și poeme\n— pici plăpând și tată grădinar —\n\npe o margine albastră de cleștar.|3863
Veronica Micle|Cu gandul|Cu gandul m-am batut adesea\nSa stiu cu hotarare,\nAdevarul inteles\nCe-l ai tu in privire.\n\nDaca e ura, sau omor,\nTot una mi-ar fi mie,\nCaci stiu ca tot e trecator,\nSi nu-i pentru vecie.|2026
Adrian Păunescu|Fabrica de roluri|Zefir de primăvară criminală,\nUn rai sintetic razna prin oraş,\nAceleaşi flori din bulbi străvechi se scoală,\nMinciuni în falimentul uriaş.\n\nA construi o groapă - ce minune!\nA face munţii terci - ce eroism!\nAcelaşi soare deocheat apune\nȘi peştii morţi pătează-acelaşi istm.\n\nCe puncte cardinale în derută\nŞi ce degringoladă în concert!\nUn fel de priveghere surdomută,\nBusolele vărsate-n tuci, la fiert.\n\nLa circ aleargă stările normale,\nCă tot ce-a fost eroic e banal,\nBătrânii clauni suferă de şale\nŞi vin nemaifardaţi la carnaval.\n\nPrin oamenii politici bate vântul,\nMarionete urcă şi decad,\nAdesea nu-i primeşte nici pământul,\nS-a inventat ceva mai jos de iad.\n\nDoar scenariștii, peste tot, prosperă,\nÎnvingătorii nici nu mai tresar.\nCe haos, ce confuzie, ce eră\nȘi floarea e un rol într-un ierbar.|4467
Nichita Stănescu|P.S.|Mă mai doare încă dragostea mea de ea\naşa cum îl mai doare încă pe cel căruia i s-a retezat piciorul, -\npiciorul retezat.\nMă mai doare încă minciuna ei sfruntată\ncum dincolo de fire îl mai doare\npe cel împuşcat, glonţul.\nMă mai foare încă arborele tăiat toamna\nsoarele răsărit deaupra norilor\nochii mei închişi.|1501
Cincinat Pavelescu|Pastel rustic|Peste lacul poleit\nDe amurgul ce pălește,\nLegănându-se plutește\nBarca liniștit.\n\nLopătând cu drag, flăcăii\nCântă dorul ce-i apasă,\nPe când fetele spre casă\nDuc în ochi tăcerea văii.\n\nÎn al apelor senin\nVesel preajma se răsfrânge;\nDoar o cruce strâmbă plânge\nLângă puț pe un creștin.\n\nȘi-n căldura ce apasă,\nDin clopotnița-n lumină\nSună toaca. Toți se-nchină,\nPe când seara blând se lasă.\n\nPeste sat e-o dulce tihnă,\nFetele, cu ochi ce ard,\nCu băieții stau la gard.\nȘi bătrânii la odihnă.\n\nȘi pe prispă, fiecare\nDin necaz dă în poveste.\nApoi luna, fără veste,\nOchi de foc, se urcă-n zare.|363
Iulia Haşdeu|Patria|Mereu îi găseşte cusururi\nCînd vorbeşte de a lui ţară;\nCu toate-aceste neajunsuri\nÎi este totdeauna dragă.\n\nO critică fără-ncetare;\nChiar sincer o compătimeşte.\nTotuşi, îi sare în apărare,\nPentru că pe ea o iubeşte.\n\nMai ales când timp îndelungat\nDeparte de patrie şi casă\nIubirea adâncă s-a aflat\nÎn inima necredincioasă.\n\nIar când fiii nerecunoscători\nÎi cer iubire şi mângâiere,\nLe deschide braţele tuturor\nŞi la piept îi strînge cu putere.\n\nDe-aceea, cu orice cusururi\nCe patriei sale i le află,\nCu orice greşeli, ea de-a pururi\nÎi rămâne scumpă şi dragă.|922
A. E. Baconsky|Monolog cu otravă|Nu mai urlați, nu mai cădeți în extaz, nu mai lingeți! destul! cadavrele-au ochii deschiși,\ncostumația putredă cade odată cu palida carne de pe schelete, și zâmbetul\nîngălbenește-n\nmuzee, temple străine, zeități de-mpumut, lespezi tocite de frunțile închinătorilor fără\ncredință.\n\nNori de morminte goale, de false tezaure,\nfalse, înșelătoare, nesigure drumuri pe care-am\numblat.\n\nToate sunt bune întotdeauna și nimenea n-a murit!\nDinții rânjiți sunt grilajul ce ne împrejmuie,\nnu mai vreau să zâmbesc, vreau să fiu!|15
Radu Gyr|Îndoiala|Tulburătoare, caldă, goală\nde nu mi-ar ciocăni la uși,\ncu desfrânata îndoială\nn-aș preacurvi într-un culcuș.\n\nLin lunecând și moale-n casă\npe leagănu-i șold rotund,\ncu dulce gură veninoasă\nîmi cere-n brațe s-o ascund.\n\nIar eu, prea ticăloasă slugă,\nnemernic rob momelii noi,\nlas coapsa brună să mă sugă,\ndar plâng pe umerii ei goi.\n\nȘi-n zori, când fug din așternutul\nce-mi fuse maldăr de urzici,\nîi simt, cuțit în piept, sărutul\nși-n sânge-alintul ca un bici.|3912
Nicolae Labiş|Subiect de baladă|Pădurea de mesteacăn s-a legănat odată,\nApoi a fost în flăcări înalte îmbrăcată,\nEra întâi frumoasă, căci frunzele părură\nLimbi roșii în amurgul pudrat suav de zgură.\nDar crengile-ncepură să geamă și să strige\nÎncovoindu-și jarul în crâncene cârlige\nȘi bubuiau și tunuri ca-n ziua de apoi\nȘi mirosea a sânge, a fum și a război.\n\nFetița rătăcită ajunse-ntr-o poiană\nCu scrum de lemn în plete și scrum de plâns pe geană.\nNu mai plângea, de frică; voia să înțeleagă.\nNu mai plângea pădurea de-acuma arsă-ntreagă.\nȘi în poiana arsă zăceau, cu fața-ntoarsă\nSpre cer, morți mulți, cu pumnii crispați în iarba arsă.\nȘi soarele prin pâcle ce se roteau în sus\nArdea pe ochi și sânge și arme, din apus.\n\nFetița se oprise: bunicul când murise\nAvea priviri sticloase asemeni și deschise,\nBunica le-nchisese tăcută, ușurel,\nAveau soldații ăștia privirile la fel.\nȘi le-a închis fetița - sfios, să nu le doară -\nLe-a mângâiat răceala pe cea din urmă oară,\nSe tot pleca, firavă, oftând adeseori,\nPărea din iarbă arsă c-adună pure flori.\n\nNu are somn o fată, și noaptea e târzie.\nEa-n părul negru poartă o buclă argintie.\nSprâncenele i-s strânse de cugetări severe;\nȘi fața-i împietrită de noapte și tăcere\nÎnchide-o înflorire de vise delicate.\nI-i dor de mine, poate; dar inima îi bate\nȘi-oftând se înfioară la nu știu care gând,\nCând lemnele în sobă trosnesc adânc, arzând.|1665
Costache Ioanid|Un copil|Un copil a fost odată\nîntre apostoli adus,\ncă o pildă neuitata\ncând Domnul nostru le-a spus:\n\n- Dacă voi nu veţi fi că un prunc,\nnicidecum n-aveţi parte cu Mine!\nUn copil a fost odată\nîntre apostoli adus.\n\nCum stătea copilul oare\nstrâns lângă pieptul divin?\nN-ar fi fost mirat să zboare\ncu Domnu-n largul senin.\n\nEl ştia că Isus e în Cer\nşi-L vedea ceru-ntreg în privire.\nN-ar fi fost mirat să zboare\ncu Domnu-n largul senin.\n\nDacă ai în suflet dorul\nsă fii în Cer cu Isus,\nnu uită că Salvatorul\nşi pentru ţine a spus:\n\n- Dacă voi nu veţi fi că un prunc,\nnicidecum n-aveţi parte de Mine!\nDacă ai în suflet dorul\nsă fii în Cer cu Isus.\n\nAMIN|2815
Tudor Arghezi|Lumina lină|Cum te gasesti, usoara zburatoare, \nZacand aici, pe-o margine de drum, \nSi nu dormind intr-un polen de floare, \nInvaluita-n aur si parfum?\n\nNeascultand de vantul de la stup, \nTe-ai aruncat in plasa verde-a zilei\nSi darurile-acum, ale zambilei, \nPuterile-amortite ti le rup.\n\nVoind sa duci tezaurul de ceara, \nTe prabusisi din drumul cel inalt.\nCine-o sa vie, trupul tau de-afara\nSa-l caute si-n jur sa sufle cald?\n\nCu aripa-n tarana si in vis, \nStrange la piept comoara ta deplina.\nCat! te iubesc, frumoasa mea albina, \nCa sarcina chemarii te-a ucis!|1968
Nichita Stănescu|Ritual de iarnă|Mereu câte-o cupolă,\nalta mereu.\nRidicând ca de sfânt o aureolă,\nsau numai un curcubeu.\nTrupul tău drept. Trupul meu drept\nca la o ceremonie de nuntă.\nUn preot de aer înţelept\ncu două verighete de aur ne-nfruntă.\nTu ridici mâna stângă, eu , braţul stâng:\nne surâdem unul altuia ca în oglindă.\nPrietenii tăi, prietenele mele plâng\ncu lacrimi silabice, de colindă.\nNe sărutăm. Suntem fotografiaţi chiar atunci.\nFulger. Beznă. Fulger. Beznă.\nMă las pe un genunchi, cad în brânci.\nTe sărut melancolic pe gleznă.\nTe iau de umăr, mă iei de mijloc,\nşi solemni intrăm în iarnă.\nPrietenii tăi, prietenele mele ne fac loc.\nO tonă de zăpadă peste noi se răstoarnă.\nMurim îngheţaţi. Din nou numai pletele\nîn primăvară ne-mpodobesc scheletele.|1539
Octavian Goga|Am fost...|Am fost logodnicul durerii,\nCobzarul cu aceleaşi strune,\nCe-şi ţese cântecu-nvierii\nDin stihuri de îngropăciune…\n\nIn noaptea mea înviforată,\nDrumeţ îndrăgostit de soare,\nAm fost o harfă spânzurată\nPe-o straşină de închisoare…\n\nZidit din lacrimi şi dezastre\nEu am vestit o lume nouă,\nVoi mi-ati dat vaietele voastre,\nEu v-am dat inima mea vouă.\n\nIn zile lungi de pribegie,\nBiet rob lovit de biciul urii,\nEu am purtat de-o veşnicie\nPrea mult blestem în cerul gurii…\n\nMirarea deci să nu vă prindă,\nCăci azi subt tâmpla mea căruntă,\nNu e nici zumzet de colindă,\nNu sunt nici chiote de nuntă…|1674
Ilarie Voronca|Fuga poetului|Viu mânzul. Plajă. Spumă în zăbală\nȘi-apusurile prinse de oblânc\nUn soare pal în brațul stâng\nÎn brațul drept o lună pală.\n\nLance rotită-n cer sau în adânc\nRotundul ceas pe-obraz goană ovală\nÎn sare, câte, mările le spală\nLumini, atâtea, în mărgean se strâng.\n\nE zi? E noapte? Unanimă apă\nFăptură-umbră. Cântec e sau prinț.\nCopit-atinge nevăzuta clapă.\n\nVocea s-aude răsunând cu zimți.\nPe margini fuga în șopârlă scapă:\nAmurguri, zori s-au sfărâmat în dinți.|3026
Vladimir Streinu|Noul Saturn|Inima cedrilor sacri nici ea\nNu mai e prinsă ca inima mea.\n\nCeasul și ziua și luna și anul,\nCercuri pe ape ce nu-și văd limanul,\n\nHore pun ca mișcătoare inele,\nLimpezi, în jurul inimii mele.\n\nUmbra, rea limbă de ceas, îmi dă roată,\nRoată cu spițe de noapte-ncheiată,\n\nScrânciobul naltelor reci constelații\nSuie și cade-n rotundele-mi spații,\n\nCâte vârtelniți de timp sunt în cer,\nInima toate drept axă mi-o cer.\n\nOchi bulbucați dintr-al noulea turn\nCată cruciși către noul Saturn,\n\nCăruia nașterea-n noapte i-o-mbină\nMulta rotirilor muzică lină.|4345
Radu Gyr|În mine simt și pasărea și fiara|În mine simt și pasărea și fiara.\nLe cresc pe amândouă-n carnea asta.\nAripa-mi sparge inima și coasta,\nmă sfârtecă dihania cu gheara.\n\nUna-n bârlog, iar alta sus, în casta\namiază care-și fulgeră tiara.\nAh, pasărea mea, arde-mi-te-ar para,\nbătu-mi-te-ar, bârlogule, năpasta...\n\nCă labele și zborul mă sfâșie\nși-n bezne reci și-n ceruri necuprinse —\ncă, zilnic, sângerând de poftă vie,\n\nies mai zbârlit din trup pe gheare-ntinse,\nca să mă surp în mine ciocârlie\nsurpată din azururi neatinse.|3910
Radu Gyr|Foamea|Parcă de veacuri, parcă de mii de ani\nN-am mai prânzit, n-am fost şi noi la cină.\nParcă de veacuri, parcă de mii de ani\nAm suge fier, am roade bolovani\nŞi-am hăpăit moloz şi rogojină.\n\nÎn foamea noastră vâjâie păduri,\nSe cască mări, se surpă munţi din coame.\nÎn foamea noastră vâjâie păduri\nŞi parcă din străbuni sau din scripturi,\nDe la-nceputul lumii ne e foame.\n\nZiua pândim cu nările în vânt\nNăluca unui abur de mâncare.\nZiua pândim cu nările în vânt,\nDin cer, din iad sau poate din mormânt\nSă ni s-arunce din mormânt,\nSă ni s-arunce resturi ca la fiare.\n\nÎn bezna nopţii ne visăm strigoi\nŞi ne-ospătăm cu câte-un hoit fierbinte.\nÎn bezna nopţii ne visăm strigoi,\nDar numai moartea muşcă hălci din noi —\nEa singură înfulecă morminte.|1767
Victor Eftimiu|De ce mă poartă vechiul dor|De ce mă poartă vechiul dor\nSă trec din nou neștiutor,\nPe drumul unde pașii ei,\nZdrobiră frunzele de tei?\n\nCobor când soarele' n apus\nPetrece ziua ce s-a dus,\nCând peste tot neștiutor,\nTresaltă frunzele — și mor.\n\nE galben câmpul. E uscat\nFrunzișul galben aninat\nDe-asupra tristelor alei,\nOri sfărâmat sub pașii mei…\n\nE mult de-atunci… Așa gemea\nAcelaș vânt în urma mea,\nAceleași ramuri mari de tei\nNingeau petale' n părul ei.\n\nȘi aceleași raze din apus\nMureau în ochii ce s-au dus\n- - - - - - - - - - - - - - - - - - - - \nDe ce mă cheamă vechiul dor,\nSă tulbur pacea frunzelor?…\n\nPublicată în Revista Literară Ilustrată „Cosînzeana”, redactor: Sebastian Bornemisa, anul I, nr. 3, 15 noiembrie 1911|2085
Radu Gyr|Somn (*)|Se'nchid ferestre albe prin lalele.\nAdorm lăcuste de argint brumat.\nCiupercile se culcă sub umbrele,\nși numai călțunașii-au așteptat\n\nsă vină seara, ca să-și pună pinteni\nla micii lor conduri voevodali\nși să colinde parcurile, sprinteni,\nschimbați cu toții'n fluturi vesperali.\n\nDe-acuma luna — pasărea măiastră —\ns'a coborât să doarmă în cais...\nE ceasul când păpușile din vis\nies, lunecând, din casă, pe fereastră,\n\nse prind în horă albă prin sulfină\nși văd cum pleacă irișii din cer,\ns'aducă jos, în cofe de lumină,\nparfumuri noi și stropi de colier.\n\nE ceasul când prin crinii de oglindă\nse lasă heruvimi cât o petală\nsă stingă lămpi și candele s'aprindă —\nși când, pribeag, cu barbă de cerneală,\n\ncâte-un pitic, ducând o stea în cârcă,\nse-oprește sub o tufă de aglici\nși, răzimat încet de-o mânătârcă,\nși-aprinde pipa la un licurici.|4053
Adrian Păunescu|Mormânt de miel|Nu vă e milă să ucideți mieii,\nN-aveți atâtea bunuri de mâncare?\nV-ați și făcut căciuli strălucitoare\nDin bietul petic jupuit al pielii.\n\nAtât de milă mi-e de tot ce face\nSufletul vostru sângeros de fiară,\nCă n-aș mai vrea să fie primivară,\nNici viață, nici lumină, și nici pace.\n\nNu plângeți decât pentru niște rude\nCare se sting; încolo n-aveți milă.\nUmili sunteți când starea vi-i utilă,\nȘi, iată, cerul nu vă mai aude.\n\nCapul purtând căciula sugrumată\nCa un mormînt de miel, așa arată.\n\n(Repetabila povară, 1974)|4525
Adrian Păunescu|Pot|În privirea unui copil suferind\nîncape toata tragedia lumii.|2388
Adrian Păunescu|Cei ce te sapă|Nu toţi cei care sapă\nÎn jurul tău\nVor neapărat să-ţi dăruiască\nO fântână cu apă\nProaspătă.|2199
Nichita Stănescu|Scriptură|Să ieşi în afară, să nu mai fii, să nu şi nu,\nca şi cum nici n-ai fi fost.\nEfortul şi munca de atunci şi de acu,\ne pasăre fără zbor, fără rost.\n\nBătrânul doarme-n risipire.\nE pescuit de sub pământ\nde undiţele din nadire\nale copacilor planând.\n\nCeva din carnea lui se face sevă,\nşarpe şi măr;\nun fel de-a fi Adam şi Evă,\nhrană goniţilor din adevăr.|1551
George Topîrceanu|Singurătate|Prin luminişul crângului tăcut,\nDe-atâta vreme nimeni n-a trecut.\n\nCopacii goi, în lungă nemişcare,\nPe umbra lor ce stă-nălţată în picioare.\nArar ajunge până-aici\nO pasăre cu aripile mici,\nŞi glasul ei răsună în linişte prea tare.\n\nDar Primăvara, care ştie tot,\nVa risipi prin iarba dimprejur\nScântei de-azur —\nAlbastru miozot.\nŞi dintre foi tivite cu argint,\nVor creşte ciucuri albi de mărgărint.\n\nPe-aici, o zână mică coboară dintre stele,\nŞi-n fiecare noapte culege viorele.\nDar nimănui pe lume nu-i e dat s-o vadă\nCum vine pe cărările din mladă,\nFăcând în taină îndelung popas,\nDin loc în loc, pe unde-a mai rămas\nZăpadă…|2963
Leonid Dimov|După–amiaza|Balaurul ucis de-atâtea ori\nDe bunii duci ai lumilor aceste\nAscunde-n iris lire de culori\nŞi-n fiecare solz câte-o poveste.\n\nGăsitu-l-am pe-o floare de tulipă\nUscată galben într-o carte veche.\nPurta ineluri grele pe aripă\nŞi pietre nestemate în ureche.\n\nL-am întrebat: felia de coral\nDin ochiul lui ce vrajă nouă ţese?\nDeşi ştiam: un şipot sideral\nÎn solniţe pustii prin după-mese.|941
Duiliu Zamfirescu|Flori de paşte|La Palermo,\nLa Palermo, primăvara,\nTrandafirii urcă scara.\nLiliacul alb roşeşte\nCând sărută\nDintr-o cută\nSânul ce-l adăposteşte.\nPrin grădini a pus o fee\nGardurile-n azalee,\nCasele învolburate\nÎn ciorchine\nDe glicine\nPe balcoane aninate.\nDimineaţa ideală\nRâde-n floarea de migdală,\nTinereţea stă în cale,\nÎntrupată\nÎntr-o fată\nCu un coş de portocale.\nVin, Bălcescule, din somnul\nAdormiţilor în Domnul,\nSă vezi firea cum renaşte:\nTotul cere\nMângâiere\nPentru florile de Paşte.\nUnde eşti, în care floare\nClipa ta nemuritoare\nŞi-a luat fiinţă nouă?\nCare plantă\nElegantă\nPoartă sufletu-ţi în rouă?\nCăutând urmele tale,\nM-am oprit la Monreale.\nDe sub vechile morminte\nSe ridică\nPlin de frică\nCrinul, floarea cea cuminte.|499
Vasile Militaru|Anul Nou|Din cireşul veşniciei\nS-a mai scuturat o floare\nDupă ce-a visat sub lună,\nDupă ce-a surâs sub soare.\n\nŞi-n clipita-n care floarea\nA căzut pierind în vânt,\nCâte visuri neîmplinite,\nCâte doruri nu s-au frânt!\n\nDar în locul celei duse,\nAltă floare vine-acum,\nSufletul să ni-l îmbete\nCu nemaigustat parfum.\n\nŞi cum primăvara codrul\nMuguri mii desface-n rouă,\nFloarea nouă ne aduce\nMuguri de nădejde nouă.\n\nÎmbrăcaţi al vostru suflet\nÎn veşmânt de sărbătoare\nŞi primiţi cu imn de slavă\nNoua veşniciei floare.\n\nIar dacă-ntre voi iubirea\nVa cânta fără să plângă,\nNici un vis n-o fi himeră,\nNici un dor n-o să se frângă.|4291
Alexandru Macedonski|Rondelul lunei|Desi pe cer e-aceeasi luna-\nDar unde e cea de-altadata\nMinciuna vietei ce mă-mbata-\nE azi o altfel de minciuna.\n\nCa si atunci, duios rasuna\nCavale-n noaptea instelata,\nSi-n cer zambeste-aceeasi luna-\nDar unde e cea de-altadata?\n\nA ei lumina argintata\nCu roze albe mă-ncununa,\nSi canta tot pe vechea struna,\nDar pentru mine e schimbata,\nDesi pe cer e-aceeasi luna.|2686
Nichita Stănescu|Mit|Incapabil să pierd\ninapt pentru fire,\nalerg\nîn neştire.\nFoarte greu mă primesc\nsă fiu cum sunt.\nLocul ceresc\ne sub pământ.\nIar pământescul\nmănâncă de foame cerescul.|3593
Nichita Stănescu|Nod 16|Smulsesem vâna din copilul vânăt\ndin care mă trăgeam, -\nși-am prins-o coardă între două ramuri\nsă trag vederile în rădăcini.\nPluteam deasupra ca un nour\nîntors cu ploaia spre pământ,\ntrăgeam spre rădăcini întruna,\ncu de la stele razele ce-ajung, -\nși doar atunci când am simțit că mișcă\nși că se doare și că geme,\nmi-am spus cu palma pe vedere\ncă încă eu mai sunt\ncă am cădere\nși lacrimă și sare.\nCe liniște. ca un țipăt asurzitor!|3608
Nichita Stănescu|Nod 20|Își încurcase între coastele mele aripa\nun vultur care credea că el cântă.\nMi-a dat sângele pe gură,\niar ochiul\nmi-era o băltoacă.\n\n-Nu, am strigat la el,\nharfă e numai și numai orizontul,\nnu pieptul meu de os\nși nici coasta mea\nși nici sângele meu,\ncel care numai și numai și numai\npătează curgând \nînroșește curgând\nși nu cântă curgând.\nDa.\nSângele nu cântă!|1482
Ion Luca Caragiale|Primăvara - Pastel pesimist|Tot plouă ! A ! Ce primăvară !\nCum curge fără să mai stea\nSe-ntinde ceaţa grea p-afară,\nPe cerul sumbru nici o stea.\n\nE frig ... şi apa mocirloasă\nInfectă aerul curat,\nLa câmp e baltă mlăştinoasă\nŞi codrul doarme întristat.\n\nSunt trişti şi corbi-n deal la vie,\nCobesc din nou a iarnă grea ;\nPlouate vrăbii cad o mie,\nNu vezi zburând o rândunea.\n\nO barză, cu pas pe măsură\nSoseşte ca explorator ...\nŞi plouă ... plouă ... -n bătătură,\nPustiu ... Departe pleacă-n zbor.\n\nTot plouă, plouă, inundează ...\nMai vin şi ape din zăpezi ;\nUmflate, apele spumează,\nTorente curg din codrii verzi.\n\nÎn ţarini grâul putrezeşte,\nSub piatră-n deal vii se-ngrop;\nDe ploi plugarul sărăceşte,\nMălai, făină, nu e strop.\n\nŞi soarele, o slabă rază\nCând o mai pierde printre nori,\nO tristă baltă luminează\nFără apus şi fără zori.|851
Vasile Alecsandri|Vezi tu vulturul...|Vezi tu vulturul falnic, o! scumpa mea iubită,\nCum saltă, se ridică şi zboară către nori?\nAşa sufletu-mi vesel în faţa ta slăvită\nSe-nalţă către ceruri, plutind în dulci fiori.\n\nVezi printr-a nopţii stele ce rază luminoasă\nRevarsă-n a sa cale luceafărul ceresc?\nAşa când vii, iubito, cu inima voioasă,\nDe gingaşă simţire aşa ochii-mi lucesc!\n\nAuzi tu glasul tainic ce cântă-n miez de noapte\nŞi prin văzduh pluteşte cu-a florilor miros?\nAşa răsună-n mine melodioase şoapte\nCând sufletu-mi te simte, îngerul meu frumos!\n\nCăci vulturului cerul a dat aripi' să zboare,\nŞi stelelor lumină, şi nopţilor suspin,\nIar ţie ţi-a dat farmec, plăceri încântătoare.\nŞi mie mi-a dat suflet ca ţie să-l închin!|2005
Tudor Arghezi|Mîța|Cînd se școală iese-n tindă.\nDe-abia-ncepe să se-ntindă,\nȘi-obosită de căscat\nSe întoarce iar în pat.\n\nCa să doarmă și mai bine,\nLaba căpătîi și-o ține,\nȘi din vis, cum s-a adus,\nCă s-a pus cu burta-n sus.\n\nDar scurteica-i, ca de vată,\nCu opt nasturi e-ncheiată :\nȘi dormind și dolofani\nSug din ea cinci cotoşmani.\n\nCreștetul, bălțat pieziș,\nPare strîns ca-ntr-un bariş\nÎnnodat cu două funte :\nLa urechile din frunte.\n\nEa visează poate, parcă,\nO plimbare într-o barcă,\nPe un luciu argintiu\nPoate chiar în Cișmigiu.\n\nCă-i dă coadă-n ritm tîrcoale,\nCa-ntr-un lac de apă moale,\nCoada ei de păr de pîslă,\nBătînd perna ca o vîslă .|4181
Nichifor Crainic|Strofe pentru tine|Un călugăr m-am visat\nPetrecând întru credință,\nLa figură 'nduioșat\nCu palori de pocăință.\n\nȘi deodată se făcu\nCă pe-o sară înstelată\nÎmi apari în față tu\nCa măicuțele 'mbrăcată.\n\nFalduri râura în jos\nRasa de călugăriță\nPe-al tău mijloc mlădios\nCa o ramură de viță.\n\nUnduloasă 'ntunecimea\nPărului cădea 'n cascadă\nSă-ți ascundă rotunzimea\nUmerilor de zăpadă.\n\nȘi cum stam adânc mirat\nÎn cerdacul mănăstirii,\nZâmbete mi-ai fluturat\nPalide ca trandafirii.\n\nPlecai „ochii farisei”\nCa și cum ți-ar fi rușine\nȘi mi-ai zis: Părinte, vrei\nSă mă spovedesc la tine?\n\nBrațele mi le-am întins\nBiruite de ispită\nȘi de mijloc te-am cuprins —\nCa să fii blagoslovită.\n\nBinișor te-am împăcat\nCu citanii și cântare,\nIar de fiece păcat\nTe iertam — pe-o sărutare…\n\n…Și-ntr-o clipă, ne-am simțit\nSufletele încărcate\nDe-acel farmec însutit\nAl poruncilor călcate!…|1282
Lucian Blaga|Iubire|Iubeşti - când ulciorul de-aramă\nse umple pe rând, de la sine\naproape, de flori şi de toamnă,\nde foc, de-anotimpul din vine.\n\nIubeşti - când suavă icoana\nce-ţi faci în durere prin veac\no ţii înrămată ca-n rana\nstrăvechiului verde copac.\n\nIubeşti - când sub timpuri prin sumbre\nvâltori, unde nu ajung sorii,\nte-avânţi să culegi printre umbre\nbălaiul surâs al comorii.\n\nIubeşti - când simţiri se deşteaptă\ncă-n lume doar inima este,\ncă-n drumuri la capăt te-aşteaptă\nnu moartea, ci altă poveste.\n\nIubeşti - când întreaga făptură,\ncu schimbul, odihnă, furtună\nîţi este-n aceeaşi măsură\nşi lavă pătrunsă de lună.|3342
Radu Gyr|Oameni|Oameni de foc, de-azur și cărămidă,\nghem de năpârci sub frunze, de arbust,\nciorchini de ură doldora de must,\ncrengi înflorite, grele de omidă;\n\nVoi, scorburi largi cu putred cer îngust,\nba viscolind a patimă toridă,\nba fierți în oțețimi de auguridă,\ncrunt mă-ncărcați cu ceață și dezgust...\n\nȘi dacă pieptu-mi sângeră de silă,\ncred încă și-n cocorii voștri noi\nși-n stelele înfipte în argilă\n\nși-n trandafirii albi de sub gunoi, —\nși, oameni, fierb de dragoste și milă\nși fulger de încredere în voi.|3956
Radu D. Rosetti|Portretele|Pe masa mea am trei portrete,\nCe le privesc ades, când scriu.\nImagini, care-mi spun discrete\nCe-am fost, ce sunt şi ce-o să fiu.\n\nÎntâiul, rupt şi plin de pete,\nLipit de mult pe mucava,\nM-arată un copil cu plete\nAşa precum am fost cândva.\n\nAl doilea - ce mai podoabă!\nBatjocorit şi el de fum,\nM-arată trist, cu faţa slabă,\nBătrân, aşa cum sunt acum.\n\nIar cel din urmă e un craniu\nRăpit odihnei din sicriu.\nO hârcă, ce-mi arată straniu\nPortretul meu: cum o să fiu...|1725
George Topîrceanu|Noapte de toamnă|Murmur lung de streşini, risipite şoapte\nCresc de pretutindeni şi se pierd în noapte.\nRareori prin storuri o lumină scapă\nDe-mi aprinde-n cale reci oglinzi de apă\nŞi-mi trimite-n faţă raza ei răsfrântă...\n\nPloaia bate-n geamuri, streşinile cântă.\nDar treptat, cu larmă potolită scade\nCântecul acestui tremur de cascade.\nTot mai des în preajmă umbre vii răsar,\nPloaia peste case pică tot mai rar\n\nŞi-n grămezi de neguri apele se strâng...\n\nLumea-ntreagă doarme, streşinile plâng.\nPână când o rază de argint în zare,\nLămurind pe boltă straturi de ninsoare,\nLin desface umbra şi de crengi anină\nScânteieri albastre, boabe de lumină.\nIar acum din taina cerului deschis,\nPeste firea mută cad lumini de vis\nŞi-n troiene albe norii se desfac...\n\nDar când iese luna, streşinile tac.\n\nDormi, iubire dulce!...\nNumai eu întârziu, singur pe cărare,\nFarmecul acestei clipe călătoare...\nGândurile mele vin să te deştepte,\nDin pridvorul tainic să cobori pe trepte.\nSă cobori în toamna limpede şi rece\nŞi, visând cu mine clipa care trece,\nSă-mi sporeşti tristeţea ceasului târziu\nCând, străin de tine, sufletu-mi pustiu\nVa porni zadarnic, rătăcind pe drum,\nSă sărute urma paşilor de-acum.|2950
Mihai Eminescu|Vis|Ce vis ciudat avui, dar visuri\nSunt ale somnului făpturi:\nA nopții minte le scornește,\nLe spun a nopții negre guri.\n\nPluteam pe-un râu. Sclipiri bolnave\nFantastic trec din val în val,\nÎn urmă-mi noaptea de dumbrave,\nNainte-mi domul cel regal.\n\nCăci pe o insulă în farmec\nSe nalță negre, sfinte bolți,\nȘi luna murii lungi albește,\nCu umbră împle orice colț.\n\nMă urc pe scări, intru-nlăuntru,\nTăcere-adâncă l-al meu pas.\nPrin întuneric văd înalte\nChipuri de sfinți p-iconostas.\n\nSub bolta mare doar străluce\nUn singur sâmbure de foc;\nÎn dreptul lui s-arat-o cruce\nȘi-ntunecime-n orice loc.\n\nAcum de sus din cor apasă\nUn cântec trist pe murii reci\nCa o cerșire tânguioasă\nPentru repaosul de veci.\n\nPrin tristul zgomot se arată,\nÎncet, sub văl, un chip ca-n somn,\nCu o făclie-n mâna-i slabă —\nÎn albă mantie de domn.\n\nȘi ochii mei în cap îngheață\nȘi spaima-mi sacă glasul meu.\nEu îi rup vălul de pe față...\nTresar — încremenesc — sunt eu.\n...\nDe-atunci, ca-n somn eu îmblu ziua\nȘi uit ce spun adeseori;\nȘoptesc cuvinte nențelese\nȘi parc-aștept ceva să mor?|1236
Costache Ioanid|Inscriptii|Privindu-si imparatul\nostirea lui de-otel,\no trimitea sa moara\nin lupta pentru el.\n\nISUS, privind cu mila\nostirea Lui de miei,\nS-a dat El Insusi Jertfa,\nin lupta pentru ei...\n\nAMIN|2797
Alexandru Macedonski|Noapte de iulie|A-nceput din nou să-mi fie dor de dulce fericire...\nVăd că-mi trece tinerețea, văd că anii mi se duc, \nȘi mi-e sete de plăcere, și mi-e sete de iubire, \nÎnsă umbrele visate nu se poate să le-apuc.\n\nNumai aurul, el singur, îmi lipsește-n astă lume, \nNumai el, dar fără dânsul sunt un biet neputincios...\nCare suflet de-al meu suflet, care nume de-al meu nume\nS-ar lipi să ia povara unui trai sărăcăcios?\n\nPică plâns al tinereții pe un sân ce nu palpită, \nAi avut cu ce să-l cumperi, e al tău până în zori...\nVeștejește-te-a mea buză pe o buză veștejită, \nȘi tu, suflete, visează că aduni cerești comori.\n\nÎnsă tu, o! poezie, cu mantaua ta regală, \nÎți acoperă vederea — fugi în colțu-ntunecos, \nPrin fereastră mă fixează luna rece și spectrală\nCa un doctor ce se uită la un chip de ofticos.\n\nA! desigur, masca blondă avea altfel de privire\nCând pe țărmurile de-aur ale lacului Leman\nSurâdea printre frunzișuri la întâia mea iubire, \nVis mai lung decât un secol în cuprinsul unui an.\n\nA! desigur că în noaptea ce-n trecutul vieții mele\nE-nsemnată cu roșeața simțămintelor dintâi, \nDacă ea privea prin geamuri dintre pulberea de stele, \nNu venea c-un zâmbet rece lângă caldul căpătâi.\n\nPoezie! Poezie! Ai dreptate totdeauna, \nDar fiindcă simt și astăzi că rămas-am tot al tău, \nDă, te rog, în jos perdeaua, ca să nu mă vadă luna, \nRoag-o calea să-și urmeze, voi să scap de ochiul său.\n\nZi-i să meargă pe oriunde e suavă fericire, \nSă-și încarce a ei rază cu al florilor arom, \nSă zâmbească voluptății ce se naște din iubire, \nDar să uite pe oricine a uitat că este om.|143
Vasile Militaru|Închinare Maicii Preacurate|Maicã Preacuratã pururea Fecioarã,\nFloare-nmiresmatã, lumii întregi Comoarã,\nOare cu ce floare, flori ce toate pier,\nSã Te- asemãn oare, când Tu esti din cer?\n\nIatã, mi-nchid ochii, ca Tu har sã-mi dai:\nPrin ei sã vãd neaua crinilor din Rai,\nDin a lor luminã vrând sã-mi fac vesmânt,\nCerului Reginã, psalmi plângând sã-i cânt...\n\nÎngerii sã-mi facã pe pãmânt cum nu e,\nScarã ce spre Tine sufletul sã-mi suie,\nDezbrãcat de tina cea cu aripi frânte,\nSpre-al primi Regina Cerului sã-I cânte.\n\n...Duhul meu, Prea-Sfânto, Te-a vãzut plângând,\nSi-ale Tale lacrimi-stele-picurând;\nÎn albastrã hainã, Tu, cu ochi milos,\nTe rugai în tainã Bunului Hristos...\n\nIar eu, cu ce lacrimi, din aceastã vale,\nVoi putea rãspunde lacrimilor Tale?\nCã; de nestemate ele de-ar fi ploaie,\nToate-ar fi pãcate, Toate-ar fi noroaie!\n\n...Ne putând în ruga-mi jar aprins sã pun,\nMaicã ce nãscut-ai Fiul A-tot Bun,\nCând Tu-n ceruri, vesnic, lacrimi versi ca ploi,\nSi inima-Ti-sfesnic arde pentru noi!\n\nDeci, atât pot, Maica slãvilor senine:\nSã-mi ridic la ceruri ochii cãtre Tine,\nSi-n genunchi, cu vie lacrimã-ca frânt\nAliluia, Tie, pururea sã-Ti cânt!|4300
George Bacovia|De artă|Cafeneaua\nCu visători damnaţi.\nTrecut-au ani,\nSimbolism,\nCurentul decadent.\nBroşuri,\nBijuterii rare.\nParadoxe\nBizarul,\nSeri,\nNopţi,\nEfuzii de parfume\nŞi nuanţe.\nOraşul dominant.|2897
Dimitrie Bolintineanu|Mihai la pădurarul|Mihai pierduse lupta. El umbla rătăcit,\nSi omul, si natura acum l-au părăsit;\nE noapte, vijelie... vestmintele-i sunt ude.\n-- Bine-ai venit, streine!... o voce se aude,\nO voce virginală... urmează-mi... ai scăpat!\nSi-o mână se întinde eroului mirat.\n\nIntr-o colibă mică la zece pasi îl duce.\nEl intră; la lumină zăreste-o fată dulce.\nCopila îi surâde ca cele dintâi flori\nCe-anuntă primăvara la tristii călători.\nParintele ei vine si amândoi veghează\nSă aibă multumire acel ce-l ospătează.\n\n-- Tu esti Mihai Viteazul!... eu ungur, tu român.\nDar nu aici o teamă! îi zice-acest bătrân,\nCăci ospitalitatea în ceruri e născută\nCând ura între oameni era necunoscută.\nEa îsi deschide sânul la toti câti o doresc:\nAltmintirea, ar pierde caracteru-i ceresc.\nSub simplele vestminte s-ascunde câteodată\nO inima de ură si de trădări curată\nPrecum, sub mantă d-aur a omului bogat,\nS-ascunde câte-un suflet de pătimi degradat.\nAsadar, nu te teme! nu te-ndoi de mine!\nCa sufletu-ti si lutu-ti în pace să s-aline!\n\nIar tânăra copilă cu buze de rubin\nEroului la masă turnă în cupă vin;\nUn plâns de tinerete pe fata lui străluce\nSi crede înca-o dată că viata este dulce.|2837
Vasile Alecsandri|Bradul|"Sus pe culme bradul verde\nSub zăpada albicioasă\nPrintre negură se pierde\nCa o fantasmă geroasă,\n\nŞi priveşte cu-ntristare\nCum se primblă prin răstoace\nIarna pe un urs călare,\nIarna cu şapte cojoace.\n\nEl se scutură şi zice:\n""În zadar tu, vrăjitoare,\nAduci viforul pe-aice,\nAduci zile fără soare.\n\nÎn zadar îngheţi pământul,\nUcizi florile şi stupii\nŞi trimiţi moartea cu vântul\nŞi trimiţi foamea cu lupii.\n\nÎn zadar a ta suflare\nApa-n râuri o încheagă,\nŞterge urma pe cărare\nŞi de mine m-i leagă.\n\nÎn zadar aduci cu tine\nCorbul negru şi prădalnic,\nŞi din codrii cu jivine\nFaci să iasă urlet jalnic.\n\nÎn zadar, urgie crudă,\nLungeşti noaptea-ntunecoasă\nŞi, râzând de-a lumii trudă,\nScurtezi ziua luminoasă.\n\nÎn zadar îmi pui povară\nDe zăpadă şi de gheaţă.\nFie iarnă, fie vară,\nEu păstrez a mea verdeaţă!"""|4251
Nichita Stănescu|Orbite fără ochi și oarbe|Stelele trăgeau în noi cu razele lor omorîtoare.\nCerul ne era ca un scut albastru.\nNemaiputînd să avem două picioare,\npatru picioare aveam, potcovite nemăiastru.\nDe pe spinarea zeului cad aripile, jos, în noroi,\nde pe seaua mea, cade zeul în noroi.\nPrea multi fuserăm ca să fim doi, —\nunu, strigă,\nplînge\nsi pleacă|1499
Alexandru Macedonski|Hinov|Sfărâmături de urne — oriunde —\nlespezi de marmoră mari\nsub care zac atâţi legionari,\niată Hinovul; — în el s-ascunde\npotopul de secoli ce-a curs.\n\nCălcând această ţărână mută,\nvăd ce nu vedeţi voi\numbrele-acelor eroi\nai căror urmaşi suntem noi;\nşi stând în valea tăcută,\nîmi râd de ritm\nşi de-orice reguli îmi râd;\nritmul meu e zgomotul\nce-l fac cu zalele lor.\n\nÎi văd... s-arată: sculatu-s-au toţi\nde sub pietre...\nTrec —\nTrec sute; iată-i: de-oţel le e coiful,\nlat era romanul în spete,-ondulat\navea părul; puternic braţul.\n\nRoma veche întreagă\nse-nşiră pe dinaintea mea\nConsuli,\nproconsuli,\nmatroane, copile, liberţi —\nRoma veche întreagă\npontifeci, apoi, şi vestale,\nflamini,\nsaturnale. —\nSalutare, eternă stea,\npe-aceste ţărmuri pribeagă.\nTăceţi, o! versuri deşerte...\nŞi tu, la pământ, poete; —\ntrec Cezarii —\nsărută pământul acesta\ne sfânt.|131
Octavian Goga|Fără ţară|Eu sunt un om fără de ţară,\nUn strop de foc purtat de vânt,\nUn rob răzleţ scăpat din fiară,\nCel mai sărac de pe pământ.\nEu sunt un mag de legea nouă,\nUn biet nebun, orbit de-o stea,\nCe-am rătăcit să v-aduc vouă\nPoveştile din ţara mea.\n\nEu sunt o lacrimă târzie\nDin plânsul unei mii de ani,\nSunt visul care reînvie\nLa vetrele celor orfani.\nSunt o mustrare călătoare\nDe pe tărâmuri fără glas,\nŞi dintr-o lume care moare\nSunt strigătul ce-a mai rămas.\n\nEu sunt oftatul care plânge\nAcolo-n satul meu din deal,\nSunt ţipătul muiat în sânge\nAl văduvelor din Ardeal.\nSunt solul dragostei şi-al urii,\nUn visător de biruinţi,\nCe port blesteme-n cerul gurii,\nDrept moştenire din părinţi.\n\nEu m-am desprins dintre morminte,\nDin cripte umede şi reci,\nDe unde-aducerile-aminte\nŢin straje unui gând de veci.\nŞi cu fiorul care poartă\nPe cei încrezători în fraţi,\nV-am plâns la fiecare poartă\nDurerea morţilor uitaţi.\n\nAzi simt cum noaptea se coboară\nPe dimineaţa mea de ieri,\nCum cântul meu se înfăşoară\nÎn giulgiul veşnicei tăceri...\nŞi printre voi îmi duc povara\nStropit de râs şi de noroi,\nCăci vai de cine-şi pierde ţara\nCa să şi-o ceară de la voi...|3748
Vasile Alecsandri|Pe albumul D-rei Fr.Gr.|Faptul zilei, fur de stele,\nLe adună, şi cu ele\nFace-un soare luminos\nŞi-l azvârle-n cer voios.\n\nSoarta mea de mi-aş alege,\nN-aş fi soare, n-aş fi rege\nDar m-aş face fur de stele,\nCa să te adun cu ele.|1999
Nichita Stănescu|Ispăşire|Vioară sunt învinşii şi copii\ncu sunet dureros de dulce\ncând morţii vin ca vii\npe viaţă să se culce.\n\nPat dublu ca şi doi\nşi tu întunecare\nde câmp plouat, noroi\nla-ntunecat de zare.\n\nHai tu, nechează-mi, tu\nşi înverzeşte-te cu mine\nMaică-ta şi taică-tu\nm-alungă. Şi ce bine!|1440
Tudor Arghezi|Doi copii|Doi copii s-au dus de mâna\nColindând o saptamâna\nDupa scoici, dupa ghioace.\n\nVrând cum marea sa se joace, \nEa, pierduta-n hora ei, \nNu s-a prins la rând cu ei.\nAtâtata sa-si destrame\nPaturile de naframe.\n\nSe dezbraca si se-mbraca, \nSingura ca sa se placa, \nFermecata sa se scalde\nÎn sidefuri si zmaralde.\n\nNu stiu ce le-a casunat\nPe la ceasul înnoptat, \nCa pe un drumeac stingher\nS-au pierdut, intrând în cer…|1958
Marin Sorescu|Ne cunoastem|Ne cunoastem,\nNe-am intilnit intr-o zi\nPe pamint,\nEu mergeam pe o parte a lui\nTu pe cealalta.\n\nTu erai asa si pe dincolo,\nO, erai ca toate femeile,\nUite ca ti-am retinut\nChipul.\n\nEu m-am emotionat\nSi ti-am spus ceva cu mina pe inima,\nDar n-ai avut cum sa m-auzi.\n\nPentru ca intre noi treceau intruna masini\nSi ape si mai ales munti,\nSi tot globul.\n\nM-ai privit in ochi\nDar ce sa vezi?\nIn emisfera mea\nTocmai se facuse noapte.\n\nAi intins mina: ai dat de un nor.\nEu am cuprins de umeri o frunza.|2612
Iulia Haşdeu|Primăvara şi toamna|Acelaşi farmec verde\n Şi ochiul nostru viu\n O primăvară verde\n Şi-o toamnă-n arămiu.\n\nCă dacă primăvara, cu voci de păsărele\nNe-nveseleşte-n cântec de paseri neînvinse,\nŞi toamna calmă, tristă, cu vânturile grele,\nNe linişteşte-n taină cu umbrele ei stinse.\n\n O veselie albă\n Ce nu cunoaşte haos;\n Pe când toamna în salba\n Îmbie la repaus.\n\nInspiră fiecare o altă nostalgie\nŞi-n caldele miresme ne-am vrea mereu ascunşi:\nCele de primăvară - ne-îmbată: o orgie;\nDe cele ale toamnei suntem mereu pătrunşi.\n\n Dorinţa de ieşire\n Adâncul cercetându-l;\n Dar toamna, c-o privire,\n Ne reculege gândul.\n\nÎn fiecare lucru un farmec poate fi!\nAflându-l, omul ştie să fie mulţumit:\nÎn primăvară simte nevoia de-a iubi,\nPe când în umbra toamnei se vrea a fi iubit!|924
Nichita Stănescu|Înaintare|Eu sunt o locomotivă cu aburi\nîn urma căreia şinele se evaporă.\n\nEu sunt o pasăre care zboară\nîn urma căreia aerul se pietrifică.\n\nEu sunt un cuvânt care se rosteşte\nlăsând în urma lui un trup.\n\nEu sunt timpul ce sare\ndintr-un ceas care se cristalizează.\nEu sunt iarba\ncocoşată de verde.\n\nEu sunt foamea alergând\nînaintea unei burţi.\n\nEu sunt cel care se naşte\ndintr-o mamă atât de adevărată\n\npe cât de neadevărat sunt.|3574
Radu Gyr|Ioan Vodă|Somnule roșu, guștere la pândă,\nde șapte nopți mă muști cu vise rele.\nVicleană lună, scorpie flămândă,\nveninul tău îmi gâlgâi sub piele.\n\nVisez că mă scufund într-o bulboană\nși văd harapi, mocirle și pădure...\nIeri-noapte, m-am visat târât în goană\nde cozile a patru vânturi sure.\n\nZburau ca niște iepe mari de ceață\nși spintecau stihiile cu brume,\nizbind de stele carnea mea răzleață\nși măcinându-mi hoitul peste lume.\n\nȘi se făcea că peste țară ninge,\ndin cer, cenușa leșului amară,\nși nimenea sărmana mea funinge\nn-o aduna într-o basma ușoară.\n\nDoar câini lingeau cenușa cu osândă...\n\nEi, ce gândiți, boieri, de ce-mi năzare?\nNu-i printre voi vreunul să mă vândă?\nLovi-l-ar bubă neagră și lingoare!|3920
Radu Gyr|Rondelul unui glas|Spre patru zări mă-ntorc și strig,\nla patru margini largi de stepe,\ncu întrebări ce vor să-nțepe,\ncu vorbe vii ce parcă frig.\n\nȘi iarăși vocea mea începe\nspre patru mări ce nu știu dig.\nSpre patru zări mă-ntorc și strig,\nla patru margini largi de stepe,\n\nȘi-n patru crivățe sirepe\ndin nou cuțitele-mi înfig\nși nimeni graiul nu-mi pricepe...\nLa patru margini largi de stepe,\nspre patru zări mă-ntorc și strig.|4019
Ion Minulescu|1 ianuarie 1943|Doamnă,\nVersurile mele,\nNu sunt șiruri de mărgele\nȘi nici pietre nestemate\nȘflefuite și-ncrustate\nÎn cercei și în inele\nCa să vă mândriți cu ele!...\nNu sunt decât - vă spun drept -\nNiște rânduri paralele\nDe cuvinte-mperecheate\nCare merită să fie -\nDacă nu chiar ce m-aștept -\nCel puțin... o jucărie\nPentru autorul lor\nȘi femeia pentru care\nEl le-a scris fără să știe\nCe-l așteaptă-n viitor -\nUn surâs?...\nO sărutare?...\nSau superba nepăsare\nA unei femei rebele\nPentru versurile mele?|3123
Nichita Stănescu|La ultimul etaj|Ea stă singură acum la ultimul etaj,\nmirosul ei suav pîlpîie,\noraşul se îndepărtează - înhămat la cîini\nvagabonzi şi flămînzi\nSă punem pîine pentru vrăbii\nşi trupurile noastre uscate şi fărămiţate\nsă le punem\npentru pliscurile de argint şi flămînde\nale zeilor nevorbitori\nMai multă milă pentru stelele care răsar,\nmai multă compasiune pentru raza\nde la lună,\nmai mult frig pentru pietrele îngheţate\nşi mie,\nmie, pentru mine, - mai mult aer.\nMă sufoc; mai mult aer!|1447
Nichita Stănescu|Nod 6|Mi-aduc aminte, căzusem de pe cal,\nși stam în iarbă înroșit,\nca o făptură de oval\nși de furnici călătorit.\nDurerea mea era un principat,\no țară putredă, nevorbitoare,\nfostul meu ochi era palat,\ninima mea, un negru soare.\nMi-aduc aminte, căzusem de pe cal\ncând tu ai zis de mine\ncă mă renaști din nou regal,\nși în dureri divine, -\nși-mi dai din nou aceeași stea,\nși-același cal mi-l dai din nou,\ndin nou o să mă urci pe șea,\ncuvânt făcându-mă, ecou.\n\nNoduri și semne ( 1982 )|1487
Nichita Stănescu|Ars poetica (2)|Lui Eugen Simion\n\nTată vitreg sunt poeziei\nşi văr prin alianţă \ncu steaua polară.\nNenorocitul de mine\nca un plebeu\nam intrat în această\nnobilă familie,\nca un ins din afară,\nca un meteorit\nfără substanţe organice în pântec,\nnedemonstrând nimic,\nnici că viaţa a venit\nde altunde,\nnici că s-a născut\nla faţa locului.\nAh, sunt un vitreg,\nşi pe deasupra fără de doi.\nUn străin faţă de unu\nUn străin de unu\nUn străin al unului...|1334
Iulia Haşdeu|La ţărmul mării|Prieteni, bună seara, sub clar de lună spun\nSub vântul care plânge trecând prin codrul brun\nCa nişte unde care, lovindu-se, se sparg\nŞi sub uşoara briză ce trestia o-nclină\nUn călător visează şi-n visuri se alină\nŞi-ascultă glăsuirea talazului din larg.\n\nPe-acest pescar noptatec pe stânca sumbră-l văd\nCum îşi îndreaptă ochii spre al cerului prăpăd\nŞi-n timp ce-a lui privire pătrunde-n firmament,\nEl se întreabă, poate ce este cu-acest cântec\nCe către ceruri suie rupt din al mării pântec\nSe stinge şi renaşte în fiece moment.\n\nAţi auzit, prieteni, ce imn a înălţat\nNemărginita mare spre cerul înstelat?\nCe muzică sublimă trezeşte Dumnezeu\nÎn lumea infinită Atoatecreator\nÎnsufleţind talazul statornic călător\nSă cânte imnul sufletului meu!\n\nPrin Dumnezeu vorbeşte talazul vast al mării\nŞi totul prinde viaţă la şoaptele chemării,\nVenind din mari adâncuri ca soarele-n răsfrângeri\nAl valurilor mării fantastic cor de îngeri\nCare-şi topeşte-n spaţii nemărginite ceara\nÎn castul clar de lună, prieteni, bună seara!|916
Nichita Stănescu|Închinare|Adolescenţii, bărbaţii, bătrânii\naspiraţia, rodnicia, împlinirea vârste trecându-şi puterea, arborele\ndin cele opt ore - ale zilei de muncă.\n\nMai mulţi fii ai pământului ţării,\nce fericire!\nEi fac să răsară-n opt ore sfera\nîntreagă a Timpului!|3575
Nichita Stănescu|Îmi transmit|Fără să vreau, fără să vrei, fără să vrea\ntrăim, eari, era.\nVa fi doamne, va fi\nalb, roşu, gri.\n\nConvenţie, convenţiune!\nPe cele cinci degete te pup minune,\npe cele două lungi picioare\npe cele două mâini cu subţioare\n\nOh şi deasupra capul verde\nşi mai deasupra norul negru...\nVine un duh care mă pierde\ntot demn şi tot integru...|1419
Cincinat Pavelescu|Adâncuri|Ce liniştit surâde lacul\nSub caldul razelor de soare,\nCând ceru-albastru se răsfrânge\nÎn unda lui scânteietoare.\n\nŞi-n fundul lui, noroiul negru\nAscunde lupte îndârjite.\nSunt mii de vieţi ce se frământă\nSub clarul apei adormite.\n\nŞi noi zâmbim cu-nşelătoarea\nSeninătate-a unor unde.\nCe calmi părem! Dar câte patimi\nAdâncul inimii n-ascunde!|298
Costache Ioanid|Isuse, ce ti-am dat?...|Tu ne-ai adus iertarea,\nNe-ai dat Salvarea-n dar.\nNe-ai scos din închisoarea\npacatului murdar.\n\nNe-ai dat o noua fire\nsi un vesmânt curat.\nDar noi, ca multumire,\nIsuse, ce Ti-am dat?\n\nTu ne-ai adus putere,\nscântei din focul Tau,\no sfânta-nvapaiere\nce mistuie ce-i rau.\n\nSpre vesnica cetate\no cale ne-ai taiat.\nDar pentru-acestea toate,\nIsuse, ce Ti-am dat?\n\nTu tot ce-aveai în lume\nsi-n cer ne-ai daruit:\nsi inima, si nume,\nsi Duh nemarginit.\n\nSi-n zarea albastruie\nTu ce-ai luat si cât?\n...Doar patru rani de cuie\nsi-o rana-n piept. Atât...|2799
Cincinat Pavelescu|Zadarnic|O, nu, nu ma iubi pe mine,\nEu sunt un biet nenorocit\nnu merit ca sa fiu iubit\nde tine.\n\nIntoarce-ti ochii-n alta parte\nspre altii raza sa-si rasfranga\ncatand la mine-ar trebui\nsa planga.\n\nTu esti o ramura plapanda\nde liliac, de-abia in floare\neu... glas de codru vestejit\nce moare.\n\nO, nu, nu ma iubi pe mine,\nEu sunt un biet nenorocit\nnu merit ca sa fiu iubit\nde tine.|396
A. E. Baconsky|Osmoză|Noaptea se oprește la porți anonime\nși sărută lemnul învechit de tristețe și ploi —\nși eu mă opresc noaptea\nîn vechi cartiere la porți anonime\nși ascult somnul oamenilor și al copacilor goi.\n\nDincolo de ziduri, trupuri coboară\nîn toropeala adâncă și-n întunericul opac —\nnumai visele, ca niște păsări albe, numai visele\naripile spre lună și le desfac.\n\nȘi noaptea dispare învăluită cu visele,\ndar eu mai rămân la porți anonime\nși-ascult cuvintele ce le rostesc în somn\noamenii neînsemnați din mulțime.\n\nȘi ascultându-le, văd drumuri, drumuri,\nvăd câmpuri imense peste care înaintează cântând\nneamurile mele din preajma pădurilor\nîn ritmul milenar al transhumanței.|20
George Coşbuc|Vara|Priveam fără de ţintă-n sus -\nÎntr-o sălbatică splendoare\nVedeam Ceahlăul la apus,\nDeparte-n zări albastre dus,\nUn uriaş cu fruntea-n soare,\nDe pază ţării noastre pus.\nŞi ca o taină călătoare,\nUn nor cu muntele vecin\nPlutea-ntr-acest imens senin\nŞi n-avea aripi să mai zboare!\nŞi tot văzduhul era plin\nDe cântece ciripitoare.\n\nPrivirile de farmec bete\nMi le-am întors către pământ -\nIar spicele jucau în vânt,\nCa-n horă dup-un vesel cânt\nCopilele cu blonde plete,\nCând saltă largul lor vestmânt.\nÎn lan erau feciori şi fete,\nŞi ei cântau o doină-n cor.\nJuca viaţa-n ochii lor\nŞi vântul le juca prin plete.\nMiei albi fugeau către izvor\nŞi grauri suri zburau în cete.\n\nCât de frumoasă te-ai gătit,\nNaturo, tu! Ca o virgină\nCu umblet drag, cu chip iubit!\nAş vrea să plâng de fericit,\nCă simt suflarea ta divină,\nCă pot să văd ce-ai plăsmuit!\nMi-e inima de lacrimi plină,\nCă-n ea s-au îngropat mereu\nAi mei, şi-o să mă-ngrop şi eu!\nO mare e, dar mare lină -\nNatură, în mormântul meu,\nE totul cald, că e lumină!|2928
Leonid Dimov|Rotunjimi|Închipuiți-vă o simplă vale,\nO vale nesfârșită cu spitale\nDin loc în loc, cu așezări termale\nȘi cimitire vechi, universale,\nȘi-apoi închipuiți-vă o jale\nSuind spre cerul surd în rotocoale\nDin inimi, din plămâni, din amigdale\nAlbastre, verzi ori stacojii, dar goale,\nÎmprăștiate-n spârc printre cristale\nȘ-un ultim sunet apoi, dinspre poale:\nCum bat ciocanele în nicovale\nOri străzile gemând sub harabale.\n\nȘi cețuri, cețuri învelind vocale.|956
Ștefan Petică|Miniaturi-Furtună|Furtună! Tu-mi intânzi o mână mică,\nȚi-e teamă şi te ghemui lângă mine\nSfioasă ca un pui de randunică,\nŞi ploaia, râpâind grăbită, vine.\nTi-e parul ud şi fața toată udă,\nAlergi cu mâna caldă-n mâna mea.\nMiroase campu-a grâu şi-a iarbă crudă,\nŞi tremuri şi eşti albă ca o stea.|1890
George Călinescu|Steaua|Smerit pe boltă am privit\nO stea ce-aseară s-a ivit\nPrintre atâtea feluri\nCe sclipesc pe ceruri.\nCe poate să însemne ea,\nNefiind eu noul Messia,\nNici Alexandru Machedon,\nNici cap de oşti cu groaznic zvon,\nNici sfânt din cei ce merg la rai,\nOri peste mari noroade crai,\nNeavând eu falnic nume\nPe această lume?\nCând colo, totuşi, când aici,\nÎn zboruri ca un licurici,\nEa scoate flăcărele\nDeasupra casei mele,\nŞi câte-o rază-aşa-i de lungă,\nCă parcă vrea să mă ajungă.\nO suliţă care-ar urma\nSă-mi străbată inima.\nNicicând asemenea stea\nPe cer nu a putut să stea\nDecât cu vreo menire\nCu totul peste fire.\nLa piept pun braţele mănunchi,\nLa maica Lună îngenunchi\nCu teama de-a fi uns\nSpre-un ţel de nepătruns.|4675
Lucian Blaga|În noapte undeva mai e|În noapte undeva mai e\ntot ce-a fost şi nu mai e,\nce s-a mutat, ce s-a pierdut\ndin timpul viu în timpul mut.\nÎn Hades e - tot ce-a trecut\nDin aheronticul ţinut\nvin toate amintirile.\nÎn Hades e - tot ce-a trecut\nprierii şi iubirile.|3332
Nichita Stănescu|Cântec (9)|Vinule, de ce esti trist? \nEa, acum, poate ca cere \nFrunzelor ingenunchere \nTroitei din somn, pe Crist \n\nUite, lavita de ieri \nnoduroasa si nebuna, \nasternuta-i doar cu luna \ncu bardace... cu taceri... \n\nFierul plugului, olog, \nPoate chiar in noaptea asta \ndezveli, din lut, o teasta \nsi-un corn viu de inorog \n\nPoate ea a tresarit \ncine stie? cui ii pasa? \n...s-a visat in somn mireasa \nsi-a crezut ca a murit \n\nLavita de ieri, acum \nluna tipa si bardace \nCine rade-ncet si tace? \nCine s-a-mpletit in fum? \n\nPoate de pe-uluci de fier \nvor chema din nou, cocosii, \nturmele de bivoli rosii \natipite langa cer \n\nPleoape vinete, de Crist, \nvor cadea, si-au sa se sfarme \nEa acum poate ca doarme... \nVinule, de ce esti trist?|1366
George Bacovia|Singur|Potop, cad stele albe de cristal\nSi ninge-n noaptea plina de pacate;\nLa vatra-n para ce abia mai bate-\nAzi, a murit chiar visul meu final.\n\nSi ninge-n miezul noptii glacial...\nSi tu iar tremuri, suflet singuratec, -\nPe vatra-n para slaba, in jaratec, -\nIncet, cad lacrimi roze de cristal.|626
Mihai Eminescu|Luna iese dintre codri|Luna iese dintre codri.\nNoaptea toată stă s-o vadă.\nZugrăvește umbre negre\nPe lințolii de zăpadă.\n\nȘi mereu ea le lungește\nȘi suind în cer le mută,\nParcă fața-i cuvioasă\nE cu ceară învăscută.\n\nCe gândește? — numai norii\nLin se-mbină, se dezbină\nCa fășii de gaz albastru,\nCa și aburi cu lumină.\n\nLin pin iarbă scotocește\nApa-n prund și-n pietricele.\nFlorile surâd în taină,\nOare ce-or surâde ele?\n\nȘi-s cu neguri îmbrăcate\nLac, dumbravă și pădure.\nStele palid tremurânde\nArd pin negurile sure.\n\nLumea-n rouă e scăldată,\nLucioli pe lacuri zboară.\nLuna umbrei, umbra lunei\nSe amestec, se-nfășoară.\n\nLunecând pe ceruri, norii\nNegri-acopăr tot seninul.\nSe sting una după alta\nȘi icoana și suspinul.\n\nÎnfășat în întuneric,\nEu nu văd, nu aud șoapte.\nAh, mă simt atât de singur!\nEste noapte, noapte, noapte.|1177
Tudor Arghezi|Fetica|Ce duh ai şi ce putere.\nSă-mpleteşti ceara cu miere,\nDe la floarea din gradină,\nOstenită de albină?\nTu aduni de pe meleaguri,\nPentru stupi şi pentru faguri,\nPulberi, roua, stropi şi leacuri,\nPoate că de mii de veacuri.\nCa din lână, ca din ace,\nŢesi reţeaua de ghioace,\nDe celule-n care pui\nMierea dulce şi un pui.\nScule, numere, cântare\nAu pus la măsurătoare\nCa-ncăperea cea mai mare\nÎn găoacea cea mai mică\nE ghiocul tau, fetică\nEşti, pe lumea de subt cer,\nCel mai mare inginer.\nPe-ntuneric, făr' să ştii,\nAi făcut bijuterii\nŞi minuni în toată clipa\nCu musteaţa şi aripa.\nŞi, cum ştii, muncind, să taci,\nNu te lauzi cu ce faci.|4149
Grigore Alexandrescu|Când o să guşti pacea|Când dar o să guşti pacea, o inimă mâhnită?\nCând dar o să-nceteze amarul tău suspin?\nViața ta e luptă, grozavă, nemblânzită,\nIubirea veşnic chin.\n\nDin cupa desfătării amărăciunea naşte;\nDin ochi frumoşi durerea îşi ia al ei izvor;\nO singură privire viața veştejaşte\nCu lanțuri de amor!\n\nAmor care adoarme şi legi şi datorie,\nCe slavă umileşte, ce n-are nimic sfânt:\nAntonie-i jertfeşte a lumii-mpărăție,\nŞi afla un mormânt.\n\nNu sunt patimi mai nobili, mai mari, mai lăudate,\nMai vrednici să s-aprinză în inimi bărbăteşti?\nNădejdi, viața, cinste, simtirile-nfocate,\nFemeii le jertfeşti!\n\nCrezi tu că pentru tine răsare sau sfințeşte\nAcel uriaş falnic, al zilei domnitor?\nLa patrie, la lume, la tot ce pătimeşte\nNimic nu eşti dator?\n\nEu lanțurile mele le zgudui cu mânie,\nCa robul ce se luptă c-un jug neomenos,\nCa leul ce izbeşte a temnitei tărie,\nŞi geme furios.\n\nDar rana e adânca şi patima cumplită,\nŞi lacrima de sânge, obrajii mei arzând,\nRăsfrânge frumusețea, icoană osândită,\nCe o blestem plângând!\n\nO văz ziua şi noaptea, seara şi dimineața;\nCa un rănit de moarte simt în piept un fier greu;\nVoi să-l trag; fierul iese, dar însa cu viața,\nŞi cu sufletul meu!|2978
Alexandru Philippide|Romanţă|Mi-e bolnav cugetul şi-as vrea să-l rup\nCum rupi unui păianjen un picior!\nŞi sufletul mă doare — ca un trup!\nDin mine-aş vrea sa-l scot şi să-l omor,\nSă nu-l mai simt în mine cum se zbate,\n- Ci să-l ucid, şi să-l încarc în spate,\nSă-l zvârl în gârlă şi să-i cânt pe mal\nÎn violet minor,\nCum cântă vântul când pe-aproape-i toamna;\nMi-s serile pustii ca nişte case\nCu geamuri scoase\nŞi pereţii goi\nMi-s nopţile adânci ca nişte mări\nPe care merg corăbierii cu felinare verzi\nDeschise bine\nCa nişte nări\nSă soarbă zările câte-au mai rămas din mine;\nOhe! Ohe! Corăbierii\nTăcerii!\nStrigoi bătrâni, ce căutaţi pe-aici?\nCu ochii voştri ca nişte licurici,\nCu mâinile voastre ca nişte odgoane\nDe prins în ele suflete sărmane!\nSufletul meu? L-am dat la câni,\nStrigoi bătrâni!\nOhe! Ohe! Corăbierii\nTăcerii!\nBatrâni strigoi,\nÎntoarceţi prorele-napoi!\nEu nu mai am ce să vorbesc cu voi.|2721
Adrian Păunescu|Cu tine|Cu tine viaţa mea se luminează,\nCu tine hotărăsc a obosi,\nCu tine urc astenic spre amiază\nŞi mă sfârşesc în fiecare zi.\n\nCu tine e-mpăcare şi e luptă,\nCu tine este tot şi e nimic,\nCu tine-mi înfloreşte lancea ruptă,\nCu tine sunt şi mare, sunt şi mic.\n\nCu tine totu-i parcă unt pe pâine,\nCu tine bradu-i brad, şi nu sicriu,\nCu tine astăzi mi se face mâine.\nCu tine mor pentru a fi mai viu.\n\nCu tine poezia mea există,\nCu tine chem zăpezi şi-alung zăpezi,\nCu tine nici tristeţea nu e tristă,\nCu tine eu te văd când nu mă vezi.\n\nCu tine sunt nedrept şi sunt dreptate,\nCu tine sunt gelos şi sunt gheţar,\nCu tine-ncep şi se termină toate,\nCu tine într-un schit apar - dispar.\n\nCu tine e lumină şi-ntuneric,\nCu tine zac să mă-nsănătoşesc,\nCu tine cubul redevine sferic,\nCu tine ce-i drăcesc, e îngeresc.\n\nCu tine e mai rău şi e mai bine,\nCu tine reîncepe viaţa mea,\nCu tine e mai greu ca fară tine,\nDar fără tine nu s-ar mai putea.|2223
Tudor Arghezi|Joc de chiciuri|Cine s-a jucat aznoapte,\nCă ne-a uns pomii cu lapte\nȘi-a vopsit cu tibişir\nCoardele de trandafir ?\n\nBa se poate că o mînă\nLe-a-nşirat c-un fir de lînă\nȘi-a tras crăci de corcoduşi\nPrin degete de mînuşi.\n\nVinele dintre petunii\nS-au făcut cît niște funii,\nSîrma gardului de plasă\nE de zece ori mai groasă\nȘi-mpresoară curtea mea\nCu zăplaz de catifea.\n\nSforile de telegraf\nLeagănă cîte-un cearceaf.\nPe o căpiță de mei\nȘed opt mii de porumbei.\nCăci întregul Duhul Sfînt\nS-a pogorît pe pămînt.\nIepuri albi cu blana groasă\nS-au strîns pîlcuri lîngă casă.\n\nȚărîna, ca de hîrtie,\nE-nvelită cu dimie.\nPeste casă o broboadă\nA căzut, ciucuri, grămadă.\n\nCerbii,-n turme și cirezi,\nPrinși de coarne-s în livezi,\nȘi-ncepînd coasta s-o urce,\nSe zmucesc să se descurce.\n\nCe folos ! Din ramuri, iacă,\nNu mai pot să se desfacă,\n\nȘi-n plopi sună clopote\nȘubrede, de horbote.\n\n1963|4168
Radu Gyr|Râvne|În râvna pentru-nalte-aureole,\nprin verzi mocirle-ades ne-mpotmolim.\nZidim minuni, dar ce urcăm sublim,\nsurpându-se, ne-ngroapă sub cupole.\n\nDârji, ne-ndreptăm spre alt Ierusalim\nși-nfrânți ne-ntoarcem, fără de busole.\nCulegem viermi din funduri de corole\nși iad din ochi cerești de heruvim.\n\nDăm de alt chip privindu-ne-n cristaluri\nși de-un obraz de ceață prin oglinzi;\ncădem, striviți de proprii idealuri,\n\nși, totuși, punem schele noi și grinzi,\nși-nfășurați în calde răni ca-n șaluri\npornim-nainte crunți și suferinzi.|3993
Adrian Păunescu|Să vânăm lumina lunii|Doamnă a deşertăciunii\ncare n-ai să pleci-napoi\nsă vânăm lumina lunii\ncu-ntunericul din noi.\n\nSă vânăm plângând la noapte\nlacrimi mari din ochii goi\nsă vânăm lunare şoapte\ncu-ntunericul din noi.\n\nSă vânăm vânatul dulce\ncare eşti şi care sunt\nşi tot fuge pe pământ\nşi-ar veni şi iar s-ar smulge.\n\nDoamnă, ce ne-arată luna?\nVânător - vânat sunt una.|2420
Radu Stanca|Argonautică|Lucrurile lumii acesteia\nSunt bătute de vânturi ca trestia,\nNumai dragostea noastră stă dreaptă\nÎn bătaia vântului şi aşteaptă.\n\nDesfăcută de toate ispitele\nÎşi închide cu grijă aripile\nŞi de-acolo, din vârful catargului,\nE stăpâna urgiei şi-a largului.\n\nNiciun val nu-i abate privirile,\nNiciun sunet la cârmă rotirile,\nPrintre pâclele moi ce se scutură\nNumai părul de aur îl flutură.\n\nÎmprejurul ei toate furtunile\nRăscoliră cu sete genunile,\nÎn zadar însă fură cu toatele.\nPân-la urmă scăzură şi apele.\n\nŞi acum iat-o-n limpede curgere,\nLunecând prin vâltori, printre fulgere,\nNeatinsă, înaltă imagină.\nPe când toate în jur sunt paragină...|1835
Panait Cerna|Epigrame|Lui Teleor\n\nI\nÎn lumea glumei Teleor e rege,\nA spus-o el, şi pare-aşa să fie.\nMiniştrii-i sunt epigramişti, o mie,\nŞi lucrul de la sine se-nţelege:\nMiniştrii fac concepte pe hârtie,\nIar el, ca un monarh, numai subscrie...\n\nII\n(variantă)\n\nD. Teleor e-al epigramei rege.\nSlujbaşii lui: epigramişti o mie —\nEi fac conceptele şi, se înţelege:\nEl, ca un rege, numai le subscrie!\n\nIII\n(variantă)\n\nEl ştie epigrame câte stele!\nŞi-amar îşi bate joc de cele rele,\nCăci nu le poate întrebuinţa —\nIar de-a găsit de spirit câteva,\nGăsi un chip să-şi râdă şi de ele:\nLe publică sub semnătura sa.\n\nTeolor = Pseudonim, apoi nume oficial al lui D. Constantinescu, publicist român.|3795
Radu Gyr|Tinerețe fără bătrânețe –|S-ar fi putut să mă albească luna\nce-și grămădea zăpada sub pervaz,\nde mucava vr-un viscol de necaz\nori grindina, când se holba furtuna.\n\nChiar dac-o dungă-mi sapă în obraz\nși-o brazdă iar pe frunte și-ncă una,\nard mai înalt, mai tânăr, totdeauna,\nrâzând de spuma negrului talaz.\n\nCăci pe Infernul cu năluci ursuze\nUlisse nu mă-ndeamnă tânguios,\nnici spre ruini vechi jinduri călăuze\n\nnu-mmi poartă pasul, ca lui Făt-Frumos...\nUrc tânăr culmea, cu lumini pe buze,\ncât timp la umbre nu privesc în jos.|4067
Nichita Stănescu|Geneza|Ne opream în fața fiecărei luciri,\natingându-ne tâmplele.\nȘi cum te țineam cu brațul, lângă inimă,\ncoama ta inelată-mi îmbrăca umărul\ncu o mantie foșnitoare.\n\nNe priveam unul pe celălalt, deodată,\nca pe o hartă a lumii.\nRâdeam de înfățișarea noastră, de faptul\ncă am două mâini.\nLe-ntindeam în aer, și tu\ncredeai că sunt două spițe de roată,\nîn timp ce gândurile ni se fugăreau\npe o aeriană câmpie.\nSe chemau, se sărutau\npe o aeriană câmpie.\n\nUite, strigai, pe-aceste frunți omenești\nse sprijină lumea ideilor,\nașa cum odinioară pământul se sprijinea\npe spinările elefanților indici!\n\nO viziune a sentimentelor|1413
Cincinat Pavelescu|Floarea mistică|Vă întoarceți de la câmp și de la munte\nCu flori albastre-n ochi și flori pe frunte,\nȘi râdeți fericite și cântați,\nCântați, cântați întruna și jucați.\n\nIar eu ca și un cerșetor încremenit,\nDe-a lungul drumului cel lung și prăfuit,\nCu glas mâhnit, un cântec rugător\nÎngân mereu, și-o floare vă implor.\n\nO floare e prinosul ce vă cer!\nVă cer numai o floare, vă-ndurați,\nȘi din mănunchiul vostru aruncați\nO floare cântărețului stingher!\n\nPe sâni la voi, o floare nu trăiește\nDecât o zi, un ceas și veștejește.\nPe când la mine floarea voastră rară\nDin iarna mea va face primăvară!|337
Nichita Stănescu|Gând 9|Să smulgem fildeşii din Alifantis\nŞi din Mediterană tot ce a fost Atlantis\nSă-l auzim cum cade cum şoimul cel\nvânat\nLeneş şi în cascade, într-un alt fel păcat\nCând cântă parcă moare o taină dintr-\nun grec\nŞi tot ce e în mine zare arată a înec\nDar nu-n sărata mare ci în ceva cu mult\nmai mare.|3562
Adrian Păunescu|Iertările|Tu să mă ierţi de tot ce mi se-ntâmplă,\nCă ochii mei sunt când senini, când verzi,\nCă port ninsori sau port noroi pe tâmplă,\nAi să mă ierţi, altfel ai să mă pierzi.\n\nVăd lumea prin lunete măritoare\nȘi văd grădini cu arme mari de foc,\nSub mâna mea deja planeta moare\nȘi în urechi am continentul rock.\n\nAi să mă ierţi că sunt labilitate,\nCă trec peste extreme fulgerând,\nAi să mă ierţi, preablânda mea, de toate,\nEu sunt nemuritorul tău de rând.\n\nAi să mă ierţi că nu pot fără tine\nȘi dacă n-ai să poţi şi n-ai să poţi,\nMie, pierzându-mi-te, imi va fi mai bine,\nEu, tristul cel mai liber dintre toţi.\n\nȘi cum se-ntâmplă moartea să le spele\nPe toate-nnobilându-le fictiv,\nAi să te-apleci deasupra morţii mele\nȘi tot ai să mă ierţi definitiv.\n\nAi să mă ierţi în fiecare noapte\nȘi-am să te mint în fiecare zi,\nȘi cât putea-va sufletul să rabde,\nCu cât îţi voi greşi, cu-atât te voi iubi.|2290
Ion Minulescu|Romanţa soarelui|Răsar,\nMă-nalţ,\nCobor\nŞi-apoi dispar,\nŞi-apusul meu e totuşi răsărit...\nSunt vagabondul zilei de-a pururi solitar -\nPortret unic şi veşnic, expus în infinit.\n\nCu magica-mi baghetă uriaşe -\nStăpâna hotărârilor eterne -\nDeştept măturătorii albelor oraşe\nŞi-adorm întârziaţii negrelor taverne...\n\nDau fluviilor graţii de reptile,\nDau mărilor priviri fosforescente,\nIar munţilor din zare, aspecte de gorile,\nŞi brazilor, pe coaste, poziţii indecente.\n\nDau fructe noi smochinilor uscaţi,\nDau bronzului figură omenească,\nIar Regilor -\nPe socluri de marmură-nşiraţi -\nPoruncitoare gesturi, ca-n veci să poruncească.\n\nIar când cobor,\nCând calda-nfiorare\nSe zbate-n cupa recelui repaos,\nAzvârl sămânţă nouă în vechile tipare\nŞi-ascult Perpetuarea cum fredonează-n haos!...|3205
Ion Minulescu|Retrospectiva sentimentală|Revăd orașul pribegiei mele -\nNeprețuit motiv de inspirare -\nCu-acleași Vodă Cuza tronând în piața mare,\nÎndurerat de-atâtea vremuri grele...\n\nȘtefan cel Sfânt și-arată buzduganul,\nCu care-nspăimântase întreg aliotmanul...\nMiron Costin letopisețu-și scrie\nCu sângele Moldovei - izvor de apă vie...\nÎn jilțul lui, Asachi - poet și fabulist -\nPledează și-astăzi pentru „curentul latinist”...\nÎn fața teatrului, Vasile Alecsandri\nSe-ntreabă ca Hamelt: „A fi, sau... a nu fi?”...\nMihai Kogălniceanu, la Copou,\nRepetă un capitol istoric veșnic nou...\nSărmanul Eminescu, într-un cearșaf de baie,\nȘi-așteaptă epigonii flămânzi ca să-l despoaie,\nȘi-n timp ce turnul Goliei se-ntreabă ce să facă -\nSă-și plângă gloria defunctă sau să tacă -\nBiserica - minune unică - Sfântul Sava,\nEa singură-ți surâde, că-și re-nnoiește slava!...\n\nMâhnit de-atâtea regăsiri în mine,\nÎmi lăcrimează ochii de ciudă și rușine,\nȘi cum n-aud pe nimeni urându-mi „noapte bună”,\nCobor tăcut spre gară, cu Iașii... mână-n mână!...|3193
Victor Eftimiu|Cântec de primăvară|"S-alungă printre ramuri și liane\nCintezi zglobii și granguri grei și mierle;\nLivezile își pun în zori colane\nDe diamante și de perle.\n\nUn cuc ascuns sub bolta cea mai sumbră\nÎși cheamă fratele pierdut … se pierde\nÎn codrii plini de soare și de umbră;\nZefirii cântă: ""frunză-verde"".\n\nBănuți de mușețel și păpădie\nAu revărsat comori, îneacă satul;\nAm numărat aseară pân' la mie;\nSunt mai bogat ca împăratul!\n\nMă cheamă lanuri verzi, nemărginite,\nCu maci înalți și luminoși ca para,\nSub cer albastru legănând uimite\nPe fir de aur: primăvara."|2077
Adrian Păunescu|Prea târziu|Prea târziu am ajuns la Paris, prea bătrân,\nn-am avut nici noroc, nici chemări, nici curaj,\nunde sunt, mă trezesc doritor să rămân\nşi, cu grele picioare, m-ating de pavaj.\n\nNu-i de mine nimic din infernul modern,\neu în peşteri, acum, aş avea locul meu,\npe o piatră de râu mi-ar fi dor să-mi aştern,\norice drum la Paris mi se pare prea greu.\n\nE trei sferturi sub ierbi generaţia mea,\nce să caut aici, fără nimeni din toţi?\ninvalizi glorioşi, lângă voi aş cădea,\ndar mă cheamă absurd nebunia pe roţi.\n\nPrea târziu am ajuns, prea bătrân, la Paris,\namintirea s-a şters, în memorie-i gol,\nera bine să-l gust, cât mi-a fost inetrzis,\nde pe oricare loc, azi, abia mă mai scol.\n\nŞi mi-e dor de Brâncuşi, cel mai mult de Brâncuşi,\ndacă nu-ntârziam, într-un straniu pariu,\nîi umblam la fereşti, îi dormeam pe la uşi,\npentru opera lui, măcar piatră să-i fiu.\n\nCondamnat, pentru veci, să fiu numai român,\nnoapte bună, oraş al eternei lumini,\nprea târziu am ajuns la Paris, prea bătrân,\nhai acasă, eu plec, n-are rost să rămân,\ne prea scump pentru mine să mor în străini.|4567
Ion Minulescu|Trec vagabonzii|"Trec vagabonzii,\n Trec stăpânii grădinilor fără stăpâni,\n Trec antipozii fericirii patriarhalilor bătrâni,\n Trec anonimii omenirii,\n Trec corifeii poeziei şi preistoriciii gândirii,\n Trec regii primului dezastru şi-nvinşii primului regret,\n Trec vagabonzii-\n Parodia nedumeririi lui Hamlet.\n\n Voi nu i-aţi cunoscut nici unul\n Dar ei pe voi v-au cunoscut,\n Ei - cei goniţi de câinii voştri-\n V-au cunoscut\n Când v-au cerut\n Ce nu le-aţi dat,\n Voi sclavii primei ruşini şi-ai primului păcat...\n Trec vagabonzii - însetaţi de cer,\n De mări \n Şi de păduri...\n\n Voi ce-i priviţi cum trec pe-alături de voi,\n Nepăsători\n Şi orbi,\n Ca nişte regi Oedipi,\n Fiţi mândri\n Că-n negrul vostru stol de corbi\n S-au coborît de unde nu ştiţi\n Şi-aceşti câţiva răzleţi vulturi...\n Fiţi mândri şi le-ntindeţi mâna,\n Şi dacă v-o resping scârbiţi,\n Voi - umiliţi-\n Îngenunchiaţi ca-n faţa unor atotputernici iertători,\n Căci vagabonzii sunt enigma eternului ""de-atâtea ori"",\n Şi ei de-atâtea ori vă iartă,\n De câte ori îi necinstiţi!..."|900
Adrian Păunescu|Femeia de gardă|Sunt femeia care pune masa\nȘi femeia care face cald,\nSunt la nunta nunților mireasa,\nDar în lacrimi prea ades mă scald.\n\nSunt femeia care ține lumea,\nFac curat sub cer cu mâna mea,\nDar m-a copleșit deșertăciunea,\nTot ce fac distruge cineva.\n\nTe iubesc, pământ, și de aceea\nNu te pot lăsa să fii mormânt,\nJumătatea lumii, eu, femeia,\nÎmpotriva morții lumii sunt.\n\nDe demult, din veac și mai departe,\nMi-e destul, nici nu mai pot trăi,\nNasc soldați și condamnați la moarte,\nVreau să nasc popor de oameni vii.|2276
Nichita Stănescu|Peer Gynt|E tare frig, amarnic frig\ndivin senin de sticlă\nși pomii suri cu ramul gol\nreînfloresc pe ziduri\n\nResfiră vântul zurgălăi\nlipind pe geam petale\npitici voinici în aer dau\ncu lăncii de mătase\n\nPrin vine sau aev-n gând\npetrece un susur rece…\ndescântă Grieg fiori de frig\nși în nefire piere,\n\nDar stăruie pe cer de ger\nun soare sur de gheață\nce viață dăruie și dă\nzăpezii strălucire\n\npentru Maer Gynt|3632
Marin Sorescu|De-a Icar|Am umblat cu cerşitul pe la păsări\nŞi mi-a dat fiecare\nCâte o pană.\n\nUna înaltă de la vultur,\nUna roşie de la pasărea paradis,\nUna verde de la colibri,\nUna vorbăreaţă de la papagal,\nUna fricoasă de la struţ —\nO, ce aripi mi-am făcut!\n\nMi le-am pus la suflet\nŞi-am început să zbor.\nZbor înalt de vultur,\nZbor roşu de pasăre paradis,\nZbor verde de colibri,\nZbor vorbăreţ de papagal,\nZbor fricos de struţ —\nO, ce-am mai zburat!|2577
Ilarie Voronca|Sângele scurs în palmă|Ia-mi inima în palmă ca pe-o frunte\nȘi gușele cuvintelor ca vine\nUmflate să țâșnească înspre tine\nPe fața lunii ocean sau munte\n\nReîntâlnire. Zumzetul de-albine\nSau funigeii cari înnoadă funte\nNu-s mai suavi ca șoapta mea oriunde te\nSimt că te apropii făcător de bine.\n\nSă-ntârzii nașterea acestei șoapte\nCu-o clipă sau c-un veac, ca mai profundă\nSă fie-n dinți chemarea. Zi sau noapte.\n\nCe va răzbi cu-o floare, cu-o undă\nPrin lut, vestindu-ți luminoase fapte\nȘi-n palmă inima zvâcnind rotundă.|3047
Victor Eftimiu|Plecarea ta mi-a fost o sfâşiere...|Plecarea ta mi-a fost o sfâşiere ...\nŞtiu bine că durerile se curmă ...\nNici cel dintâi nu sunt, nici cel din urmă,\nCenuşa vremii ninge mângâiere.\n\nDin tot ce-a fost nu mai rămâne urmă ...\nUn cântec stins pe valuri ... o părere ...\nO umbră jucăuşă care piere\nÎn colbul zării ... Nimeni nu-l mai scurmă !\n\nN-am fost nici eu, nici tu n-ai fost de vină ...\nDacă te-ai smuls de mine, o străină,\nŞi pleci nepăsătoare, calmă, rece.\n\nRămâne alta, - cea adevărată,\nDin visurile mele-ntruchipată :\nIcoana ce ţi-am scris o să te-ntreacă !|2107
Adrian Păunescu|Semnează trist vocala A.  MUNTELE|Din marele bazar cu amănunte,\nPlătind cu viaţa tot ce scump era\nIubita mea, ţi-am cumpărat un munte,\nPăcat că n-o să-ncapă-n lumea ta.\nIubita mea, ţi-am cumpărat un munte,\nAm fost în târg, dar nu l-am luat pe bani,\nAre păduri şi râuri şi o punte\nîn vârstă de un milion de ani.\nŢi l-am adus în braţe pân-la poartă,\nE minunat şi piatra lui e grea,\nComerţul ambulant cu munţi se poartă,\nDar unde ai să-l pui, iubita mea?\nCe munte colosal, un munte straniu,\nCu porci mistreţi ce cântă-n coruri jir,\nIar în adânc sunt straturi de uraniu\nŞi-am dat puţin pe el, un chilipir.\nIubita mea, găteşte marea vale\nîn care să-l aduc şi să-l răstorn\nŞi-apoi la nunta regăsirii sale\nSă cânt ca vânător al lui din corn.\nŞi m-am certat cu fel de fel de lume\nCă toţi voiau să-l ia, să-l dea la nunţi,\nl-am înjurat de fapte şi de nume,\nNu ştiu de ce toţi oamenii vor munţi.\nIubita mea, ţi-am cumpărat un munte\nSă faci cu el ce-oi şti şi ce vei vrea,\nEu mă retrag în peşteri muribunde,\nCăci am uitat să-ţi mai şoptesc ceva:\nAm dat pe acest munte viaţa mea.|2432
Nicolae Labiş|Noi, nu|O parte din noi ne-am învins\nGreșeala, minciuna și groaza,\nDar e drum, mai e drum necuprins\nPână-n zarea ce-și leagănă oaza.\nGenerații secate se sting,\nTinerii râd către stelele reci.\nCine-și va pierde credința-n izbândă\nPe-aceste mereu mișcătoare poteci?\n\nCine din noi va muri\nÎnainte ca trupu-i să moară?\nCine-o să-și lepede inima-n colb\nInsuportabil de mare povară?\nCa un vânt rău, ori ca o insultă\nÎntrebarea prin rânduri trecu.\nAscultă, ascultă, ascultă!\nNoi, nu! Niciodată! Noi, nu!|1652
Gavril Rotică|Și azi ca totdeauna|Și azi ca totdeauna ai fost cea vinovată\nIar eu ne-nduplecatul osânditor nebun\nCare-am venit cu toată durerea-mi adunată,\nPecetea osândirii pe chipul tău să-ți pun.\n\nȘi azi ca totdeauna în chipul tău tăcut\nEu știu că judecat-am o vinovată mare;\nȘi azi ca totdeauna nu știu cum s-a făcut\nCă m-am trezit la urmă tot eu cerând iertare.|2889
Ilarie Voronca|Hidrofil|Vântul e pătrat invers 50 LEI util gazometru\ninterstițial cheamă hornar pentru esofag\nein zwei pentru sept huit dieci\ntemperament scafandrier în portefeuille\nsistem nervos apoteoză eu bumbac\nomletă confecționează clorofilă castrat\nacul de siguranță ușa s-a închis în\ninima cu acetilen îmi e foame îmi\ne întuneric îmi e dicționar telefonul\ncu barbă cochilia desface sonerii\nalmanah strada|3027
Adrian Păunescu|Făt Frumos castrat|Lucrând cu ardoare să spargă un mit,\nsă-i dea alte sensuri, forjând la baladă,\nse strică zelos ce-am iubit și-am păzit,\nsărac și ghebos, Făt Frumos de paradă.\n\nEsteții pe-artiști când îi cheamă la ei\nle dau îndrumare naturii-mpotrivă,\nle dau despre Fătul Frumos noi idei,\nsă fie-o persoană deplin pozitivă.\n\nÎl iau din poveste, îl smulg din folclor,\nde orice defect și mister îl castrează\nși astăzi portretul Frumosului lor\ninspiră mânie și silă și groază.\n\nCe chip remaiat și ce mâini de nătâng,\nvorbește ce-i spun decisiv papagalii,\nnu inimă are sub umărul stâng,\nci niște insigne și-un pumn de medalii.\n\nAtât de cumplit l-au stricat si stâlcit,\natât i-au luat dreptul să lupte cu greul,\ncă, iată, la noi în legendă și-n mit\nacum mai frumos decât el este zmeul.|2275
Emil Brumaru|Cântec naiv|"Afară plouă laic şi-aş vrea să fii aici,\nSă tac, să taci, tăcerea la fleacuri să ne-mbie,\nSă lâncezim pe paturi ca două mari pisici\nDupă ce-au lins smântâna (slup-slup!) din farfurie.\n\nŢi-aş spune-ncet: Dă-mi mîna... şi poate că mi-ai da-o\nCu sufletu-n ruină ca-n vechi foiletoane\nÎn care-n moi fotolii leşină dulci cucoane\nVărsând pe sâni ceşcuţe de lapte cu cacao.\n\nŢi-aş da deoparte părul cu gura de pe gât,\nCu gura ţi-aş desface nasturii mici de bluz—ă\nŞi ţi-aş şopti-n urechea ta fleaţă şi confuză:\n""Afară plouă laic şi-s trist şi mi-i urât..."""|4630
Ilarie Voronca|Frontierele văzduhului|În heleșteie mari cât pereții ospiciului\npeste tulburarea șoaptelor în despărțire,\nprin parcurile îndoindu-se ca tăietorii de pietre,\npe plaja de pieptenul vântului frizată,\ndin curțile orășenești ca menageriile pătrate\nprin maxilarele vântului străvezii ca metaniile,\npe șesurile atârnând ca limbi la gura aventurilor\ndin șoldul dealurilor cu podgorii,\ncum sunt șipotele albastre ca omizile,\nbuzele singurătății sug potecile vremii,\ntoate frontierele văzduhului ca fructele căzute|3024
Lucian Blaga|1939!|Îi este pustiului sete\nde sfinți și de rouă.\nO mie nouă sute treizeci și nouă!\nAn fără rouă.\n\nDe semenii noștri,\nde-așezămite,\nde-abia ne aducem\nprin timpuri aminte.\n\nCetatea aceasta nu știm\nde-i veche sau nouă\nS-a spune odată: '39\nAn fără rouă.\n\nCrește pustiul: vai nouă!\nNici sfinți și nici rouă.\nO, semeni și-așezăminte,\nVai nouă, vai nouă!|3264
Leonid Dimov|Rondelul starețelor goale|La colțul pieței de canari\nDorm starețe, de dimineață.\nRăcori de tropic, în șalvari,\nÎnnoadă funtele de ceață.\n\nVeșmântul pus drept perne tari,\nBătând în inima iubeață,\nLa colțul pieței de canari\nDorm starețe, de dimineață.\n\nÎn palma strînsă, icusari,\nÎn vis: povești din altă viață;\nDorm goale, somn cu nenufari\nȘi cu năframe vii pe față,\nLa colțul pieței de canari.|954
George Coşbuc|Logica|Popa Toader, din scripturi,\nDa lui Mitru-nvataturi:\n\n„Mitre stii ce spune psaltul?\nSa nu faci în viata ta\nCeeace te-ar supara\nDe ti-ar face-o altul.”\n\nMitru sta si sta gândind,\nDe el multe nu sa prind.\n\n„Da mai stiu eu, cum e asta!\nAltul da! zici întelept,\nD'apoi eu? Sa n'am eu drept\nSa-mi sarut nevasta?„|654
Adrian Păunescu|Casa de nebuni|In ultimele zile ale iubirii noastre,\nEu îți spuneam cuvinte și tu, cu ochii uzi,\nPăreai neputincioasă și să le mai auzi\nȘi mă temeam să caut sau să presimt dezastre.\n\nȘi-n noaptea dinaintea plecării spre niciunde\nEu îți strigam că ninge, plângând la telefon,\nȘi-aveai atâta pace și viitor în ton,\nCă nici acum nu bănui că te puteai ascunde.\n\nNu cred că are dreptul o dragoste să moară\nCa între două bestii, tăcut și indecent,\nȘi fără un adio și un avertisment,\nȘi fără o urare de drum, elementară.\n\nAștept să-mi spui că suntem, atunci când ai să suni,\nOri eu, ori tu, ori ambii, la casa de nebuni!|2194
Adrian Păunescu|Jimmy Hendrix and his hand|We love rock and roll!\n\nŞi-atâta poftă de cântec avem\nîncât dacă s-ar pune\nlacăte pe instrumentele noastre,\ndin lacăte\nşi tot am cânta\nşi-am face o orchestră de lacăte\npână în clipa când\nşi lacătele\ncu altceva\nni le-ar încuia.\n\nWe love rock and roll!|2316
Radu Gyr|În timpul somnului|În timpul somnului mă vizitează\nmunții sălbatici pe care nu-i știu;\nfiorduri unde n-am navigat scânteiază\nși vin să mă vadă noaptea târziu,\nși vaste grădini pe care nu le-am cules niciodată\nîmi zumzăie-n sânge ca niște stupi:\n-Ia-ne. Culege-ne. Strânge-ne. Iată,\npoți să ne smulgi, să ne rupi...\n\nÎn timpul somnului, cu brațe rotunde,\nm-alină femei ne-ntâlnite nicicând;\ncetăți necucerite de mine niciunde\nprin porți mă primesc dănțuind, luminând,\nși lupte unde-am fos înfrânt totdeauna\npe tâmple îmi pun laurii vii:\n- Ține victoria, ține cununa,\nînvingătorule de verzi stafii...\n\nÎn timpul somnului, răni încă virgine\nîmi sângeră-n piept presimțite abia;\nlacrimi pe care nu le-am plâns cresc din mine\nși fierb în vâltoarea lor grea,\nși cruci pe care n-am fost pironit încă\ndin somn se ridică, subțiri:\nPentru tine lucim sus pe stâncă,\nte-așteptăm pentru noi răstigniri...|1775
Adrian Păunescu|Ziduri pe zăpadă|Să ne refacem viața din țurțuri și ninsoare,\nCa oameni de zăpadă să conversăm tăcut\nSă viscolim în lumea prin care am trecut,\nCu inimi înghețate și fără îndurare.\n\nExcursiile lumii ne calce în picioare\nȘi-n veci să ne rămînă îngrijitorul mut,\nS-așeze-n noi și sticle de vin pentru băut\nȘi frică să ne fie numai atît, de soare.\n\nAtît mai vreau, o iarnă cu tragice zăpezi,\nSă ningă toată iarna înăbușind pămîntul\nSă te mai văd, iubito, și tu să mă mai vezi\nȘi-n albele troiene să facă larmă vîntul.\n\nCînd soarele începe fierbinte să răsară\nSă fim două schelete temîndu-se de vară.\n\n(Iubiți-vă pe tunuri, 1981)|4623
Dumitru Iacobescu|Clipe de vară|Din ramurile verii plouă flori,\nAdie vântul, flacăra se frânge;\nȘi ochii mei îți sunt stăpânitori,\nȘi ochii mei sunt dornici de a plânge.\n\nCe gust de suferință-n veci nestinsă,\nÎmbolnăvește inima învinsă?\n- Argilă veche, cupă a durerii -\nȘi plouă flori din ramurile verii.\n\nÎn parcuri trandafirii-ncep s-apună.\nEu tac, iar tu asculți părerea mea\nSub părul neclintit ce te-ncunună.\n\nSunt obosit, căci dragostea e grea\nDar, o, ce-nseamnă aripa tăcută\nCe trece peste noi și ne sărută?|2849
Gavril Rotică|Pe-o hârtie de nimic|Multe nu ne-am mai fi zis:\nCeasul dă mereu poruncă\nSufletul de-abia deschis\nSă-l închidem sub zăvoare\nCu lucoarea unui vis.\n\nMulte-aş mai fi vrut să-ţi zic\nŞi din toate o dorinţă\nSe alese s-o răspic.\nCe-ai răspuns? Puţine slove\nPe-o hârtie de nimic.\n\nŞi uite, acuma, tu te-ai dus.\nŞi-o hârtie de nimică\nDe pe urmă-ţi mi-a adus\nTot seninul unei dragosti\nDintr-o clipă ce-a apus.\n\nŞi de-ar fi să nu mai treci\nPe la poarta ce-a închis-o\nClipa, când a fost să pleci,\nDragostea cea mai curată\nE a mea, de-acum, pe veci.|611
Nichita Stănescu|Ce fel de tren|Ce fel de tren marfar eşti tu\ndacă ţi-e trupul meu şină de carne;\nCel fel de măr eşti tu\ndacă ţi-e ramură viaţa mea?\n\nEu locuiesc într-un tril\nde privighetoare.\nDorm cu ceafa pe nota Do\nşi-mi încalţ piciorul\nîntr-un saxofon.\n\nDu-te, îmi strigă ciocanul.\ndu-te,\ndu-te idiotule de cui de fier,\ndu-te;\nNu vezi că te bat în palma \nunui crucificat?!|1384
Marin Sorescu|Melcul|Melcul şi-a astupat bine ochii\nCu ceară,\nŞi-a pus capul în piept\nŞi priveşte fix\nÎn el.\n\nDeasupra lui\nE cochilia\nOpera sa perfectă\nDe care-i e silă -\n\nÎn jurul cochiliei\nE lumea,\nRestul lumii,\nDispusă încolo şi-ncoace,\nDupă anumite legi\nDe care-i e silă\nŞi-n centrul acestei\nSile universale\nSe află el -\nMelcul,\nDe care-i e silă.|2609
Adrian Păunescu|Cărare de morți|Dacă mă uit în urmă pe cărarea\ncare se pierde-n umbra primei porți,\nsunt numai punți căzute în prăpăstii\nși-n iarba de pe mijloc, numai morți.\n\nDesigur, este multă lume-n față,\nhalucinant, nestăvilit puhoi,\ndar sunt la fel de mulți cei morți în urmă,\nîmi e închisă calea înapoi.\n\nCând calendarul anului ce trece\nla termenul obișnuit l-am scos,\ncădeau din el sicrie sfărâmate\nși doliul pătrundea până la os.\n\nSunt cimitire-ntregi aici în spate,\nprivirea mi se-ngroapă-n iarba lor,\ne-nghesuială mare în morminte,\nse bat pentru o groapă cei ce mor.\n\nScot calendarul trist de pe perete,\nspălat de plânsul nostru, strop cu strop,\nși lângă morții coborâți dintr-însul\nîl port pe brate și îl și îngrop.\n\nȘi parcă iarba de pe drumul groazei\ncare-i amestecă pe morti și vii,\nsub pașii mei se vaietă și plânge\nși poate că-ntr-o zi va și vorbi.\n\n1 ianuarie 2010|2192
Ion Minulescu|Unui cântăreţ|UNUI CANTARET\n\nÎmbătrâneşti, şi versul tău\nÎmbătrâneşte ca şi tine;\nCântai odată mult mai bine\nDar astăzi tot ce cânţi e rău.\n\nAlt'dată cântecele tale\nO lume-ntreagă le-nvăţa\nŞi satul tot te îndrăgea\nDar astăzi cine-ţi iese-n cale?\n\nNu simţi cum cântecu-i sfârşit\nŞi-n ţitera dezacordată\nZac moarte pentru lumea toată\nTot ce-ai cântat, tot ce-ai ubit?|901
Nichita Stănescu|Avertisment|Prea mi-a nins şi mi-a plouat, demult,\nîn copilăria mea cu nopţi grozave\ncântecul de moarte ca să-l mai ascult,\ngândul să-l rotesc peste cadavre.\n\nColţul inimii să-l dau de trunchiuri\nnu mai vreau, ci orizontu-nvins,\narcuit în pălmi şi strâns mănunchiuri,\ni l-am dat femeii mele, dinadins.\n\nMâna-ntinsă ca să strângă-o mână,\nnu de sânge vreau să mi-o-nfior!\nMi-am lăţit pe frunte-atâta lună\ncât să mă încapă ochii tuturor.\n\nIar morişti de zvastici, zbârnâite,\nglezna mea cu aripi dacă mi-o aţin,\nle strivesc. Şi-n apele-ntâlnite,\nîmi clătesc călcâiul, de venin.|3498
Leonid Dimov|Stampă|Să strângem din copacii joși\nȘi să le dăm ofrandă dimineții.\nAzi s-au ivit în ceață prinți frumoși\nSi bube vechi le scormone poeții.\nSă plângem de destinu-le amar\nCând rătăcesc la noi, după iubite.\nDar să-i uităm. Vor nimeri ei iar\nLa mese de legendă, rotunjite…\nSalcâmii gem de floare dureroasă,\nCad lumânări nătânge-n tânăr crâng.\nPrivește: călăreți mergând spre casă\nNe poartă bucuria la oblânc.|959
Nicolae Labiş|Lui Marx|1.\nCând dorm în petale uitate și triste, candorile,\nCând surde convulsii cutremură lumea, când orele\nFug biciuite de vești în salbatica larmă,\nCând gândul se plimbă-agitat și nu poate s-adoarmă,\nCând liniștea-i spartă sub cizme și țipă și moare,\nMă gândesc la bărbatul cu fruntea de un alb luminos,\nCu barbă imensă și sură tăiată-n curbare\nDe arcul mustatilor negre pornite în jos,\nMă gândesc la bărbatul lucid, generos, populat\nDe idei ce agită frenetic înalte drapele,\nAșa cum de-un veac încheiat s-a săpat nepătat\nChipul lui viu în metalul memoriei mele.\n\n2.\nNu știu cum pot să se joace poețîi cu-aceste\nRime ale traiului nostru prezent și concret,\nTrist, îl observ, aruncându-mi privirile peste\nInvizibilul meu epolet.\nMarx, mi-amintesc și acum de tine.\n\nZburdai cu puștanul în cârcă, și-n creierul tău\nGânduri în timpul acesta treceau în dulbine,\nSă limpezească pe veacuri lumina de hău.\n\nPurtându-mi puștanul în mine în ritmuri îi zburd,\nDar amețitoare-i cadența, țesută din pară,\nSe agită în mine-nvârtindu-se, clocotu-i surd,\nRăzbate afară și-astfel izbește să doară.\n\nSă doară-acest timp consemnându-l, să doară, să cheme\nLumea la cpolote și la blesteme,\nSă cheme, să doară, să cheme-n vibrări repetate\nLumea la fapte și luciditate.\n\n3.\nMarx, mi-amintesc de un vis ce-i al tău și al meu.\nN-o să te supere când am să spun că-i al tău și al meu.\n\nTu ai visat c-au să spună cu toții: e al tău și al meu;\nMarx, mi-amintesc de un vis ce-i al tău și al meu,\nSă fie aspirate de flori minunate, candorile,\nGândul să urce-n înalt, la popasuri s-adoarmă,\nPulsul să sune normal și să lunece orele\nÎn armonioasă și limpede larmă.|3708
Cincinat Pavelescu|Așteptatei|Mi-e sete de-o iubire nouă!\nVisez curatele-i ispite,\nCu setea florii ofilite\nCe-așteaptă-nvietoarea rouă.\n\nM-a obosit minciuna oarbă\nA sărutării prefăcute...\nÎn van, femeile pierdute\nVoit-au inima să-mi soarbă!\n\nCăci simt cu asta mă mângâi,\nAdânc în suflet îngropate\nComori de dragoste, curate\nCa sărutările dintâi.\n\nȚi le păstrez pe toate ție,\nDoar tu fiorul să le știi,\nTu, ce odată o să vii,\nNecunoscuta mea soție!|305
Marin Sorescu|Bătrâni la Umbră|Oboseşti repede, uiţi uşor,\nÎncepi să vorbeşti singur,\nMişti din buze...\nTe surprinzi în oglindă mişcând din buze,\n\nŞtiu cam cum o să fie când voi fi bătrân.\nÎn fiecare vară am o zi, două, o săptămână\nDe bătrâneţe.\nZbârcit, uscat ca un sâmbure de piersică în miezul zilei\nZemoase.\n\nUn Ulise care uită de la mână până la gură,\nUnde trebuia să se-ntoarcă,\nDe ce rătăceşte pe mare\nŞi dacă e înainte sau după războiul Troiei.\nUn Ulise cu puţine şanse de-a săruta fumul ieşind de pe hornurile\nPatriei.\n\nEziţi între a-ţi potrivi cravata\nSau a te strânge cu ea de gât.\n40 de grade la umbră! Intru în casă\nSi cu un ultim efort de memorie îmi aduc aminte\nCum mă cheamă.\nCăldura toridă seamănă foarte mult cu bătrâneţea.\nAceleaşi senzaţii.\n\nIei covoarele-n picioare\nTe-mpiedici în papuci -\nÎţi coace o unghie,\nParcă ţi se mişcă un dinte.\n\nVara ne simţim toţi solidari:\nToţi suntem bâtrâni,\nPân-la fătul din pântecul mamei.|2552
Leonid Dimov|Vis cu leneș|Printre tufe tunse și ronduri tăiate\nA-nceput să coboare pe neașteptate\nEscortă de cavaleri, în piața gării, ovală,\nCu peroane nostalgice-n spate de catedrală.\nEra devreme. Nici nu-ncepuse\nNoaptea de mucegaiuri hinduse,\nAcea noapte cu suprapopulații urbane\nDin portul baroc prins între ocean și barcane.\nSe-ntindea un continent neștiut, nesfârșit,\nCu civilizații noi și vârste de ebonit,\nColcăind de secunzi, de bucătari cu fes,\nDesigur, undeva între Japonia și Celebes,\nEra și strada noastră, nu vă temeți, era,\nTot așa, cu dugheană și gherghine de mahala,\nErau, la uluci, și fetele noastre absolvente,\nCu păcatul țâșnit amețitor din gulerașe și lente,\nDoar că n-aveam bunici: jucau cărți sub răzoare,\nÎn necropola natală cu palănci sunătoare.\n\n\nTreceau cavalerii furișându-se pe stradele\nS-ajungă la vastele magistrale paralele\nCare străbat orașul de la mare la pustiu\nPurtând acvarii la mijloc, de coral sângeriu,\nȘi-atunci s-a ivit leneșul cântător\nC-un fel de pom de crăciun și clopot la picior,\nBradipodidul salvat din marea secetă de-atunci\nDe când au dansat aligatori printre zebre cu dungi,\nMarele animal mugitor și înțelept\nCu panașe pe umeri și flori de nufăr în piept,\nÎndoindu-și grumazul, genunchii,\nDesfăcându-și venele, dinții, rărunchii,\nJonglerii inițiind cu ele ca-n Țara de foc,\nStingându-le apoi să le așeze la loc.\nÎl însoțeau aeronauți servindu-l din nacelă\nCu mașini Whimchurst, mașini Atwood, mașini cu bielă-manivelă,\nEra un zgomot cuprinzător și absurd,\nDin ce în ce mai departe, din ce în ce mai surd,\nPână s-a mistuit dincolo de reclame\nSpre grădina cu orhidee și criptogame.|3262
Adrian Păunescu|Floarea de zăpadă|Nu știu cine poate să mă creadă,\nDar mai am puterea de-a iubi,\nMi-a rămas puțin din lunga zi,\nPort în mâini o floare de zăpadă.\n\nE un paradox în toate-acestea,\nNu am voie să mă înfierbânt,\nSă nu cadă floarea la pământ\nȘi în apă să transform povestea.\n\nFloare de zăpadă trecatoare,\nFloare de zăpadă și de dor,\nTu te vei topi, dacă nu mor,\nDacă mor, tu poți rămâne floare.\n\nVai, din vârsta mea și dintre stele,\nNinge pe zăpada florii mele.\n\n22 ianuarie 2004\n\n(Logica avalanșei, 2005)|4475
Cincinat Pavelescu|Simfonia ploii|Dlui Take Ionescu , Paris. 1902\n\nE noapte de toamnă și plouă!\nCe trist e când plouă în noapte,\nÎn plânsetul ploii nu-s șoapte\nDe flori sărutate de rouă,\nSunt lacrimi ascunse și mute\nCe nasc și ce mor neștiute.\n\nÎn fiecare picătură\nCe picură din ramuri,\nÎn fiecare picătură\nCe-alunecă pe geamuri,\nSunt voci de jale și de ură,\nSunt rugi, crâmpeie de blesteme,\nE o largă, surdă simfonie,\nE toată sumbra tragedie\nA sărăciei care geme\nPe bănci, sub poduri, prin grădini\nÎntunecând cu ochi haini\nȘi glasuri amărâte\nTăcerea plină de fiori\nA nopților posomorâte!\n\nSub lustrul apei strada pare\nUn râu statornic, fără val,\nȘi flacăra de felinare\nE ca o lamă de pumnal.\nPe când visezi la pianu-ți, doamnă,\nȘi-asculți al sobei dulce cânt,\nN-o să-nțelegi ce triste sânt,\nCând plouă, nopțile de toamnă.|379
Duiliu Zamfirescu|O, suflet!|O, suflet, tu, văpaie stinsă,\nCenuşă-a unui dor din ceruri,\nDe ce ţi-e umbra-aşa de-ntinsă\nŞi golul plin de-aşa misteruri?\nDe ce nu ştiu care ţi-e scrisul\nŞi care-i vrerea ta în toate...\nAşa, eu parcă-s o cetate\nŞi tu că-ntr-însa eşti proscrisul.\nO, suflet, spune-mi ce te doare?\nLa ce gândeşti? ce-ai vrea să fii?\nÎn mine stai ca la-nchisoare,\nEu sunt prea mic, tu eşti prea mare,\nDar cine eşti? De unde vii?\nZădarnic mă încerc a-l face\nSă-mi spuie-o vorbă... el e mut!...\nÎn trista mea formă de lut\nCa orice suferă, el tace.|511
Tudor Arghezi|Decepție|Unde să sed și unde să rămîi\nCa să-mi desfac vioara și să cînt ?\nDe-ajung tîrziu sau de-am ajuns întîi\nNu mă găsesc în timpul meu că sînt.|4136
Adrian Păunescu|Poștaș fără noroc|Cu tristețe mă închin\nLa tot genul feminin,\nScriu scrisori\nSă nu mori,\nSă ne mai găsim.\n\nUn cerșetor și o prințesă;\nȘi pentru toți e prea târziu\nȘi n-am adresă, n-ai adresă\nȘi nu știu unde să-ți mai scriu.\n\nPoștașii dorm și ei, cu lumea,\nVisând un marș cu bune vești,\nDar vor purta deșertăciunea\nCă eu mai sunt și tu mai ești.\n\nPrin toți poștaşii, dimineață,\nAm să-ți trimit ce nu mai vrei,\nPe toate-adresele din viață,\nAcolo unde stau femei.\n\nAm să trimit scrisori la toate,\nC-așa e neamul omenesc,\nSă te găsesc nu se mai poate,\nDar, de iubit, te mai iubesc.\n\nȘi uite, nimeni nu mai vine,\nMă-mbrac și plec din loc în loc\nSă-ntreb fără sfârșit de tine,\nCa un poștaș fără noroc.\n\nȘi am să-ți bat încet cu plânsu-ți,\nLa ușa ta de pe pământ,\nSă mă aduc pe mine însumi,\nTalonul pensiei ce sunt.\n\n19/20 octombrie 1985\n(Locuri commune, 1986)|4566
Elena Farago|Rândunea uşoară-n zbor|Rândunea uşoară-n zbor,\n Crainic primăverilor,\n Săgetând văzduhul treci\n Unde-ai fost şi unde pleci?\n\n De n-ai cuib şi-ţi cauţi loc,\n Purtătoareo de noroc,\n Ia-ţi tovarăş la zburat\n Gândul meu înlăcrimat,\n\n Şi te du cu el mereu\n Până-ţi da de satul meu,\n Până-ţi da de cel bordei\n Unde plâng părinţii mei.\n\n Colo-n coperişul lor\n Să-ţi faci leagăn puilor,\n Şi să spui bătrânilor\n Că pustiul meu de trai\n E ca mugurul ce-l tai\n De pe creangă, ne-nfrunzit\n Fără timp m-am veştejit…|551
Costache Ioanid|Cand rasare prima stea|Cand rasara prima stea,\nprima straja-n calea celui rau,\nea imi spune cat ar vrea\nchipul meu sa poarte chipul Tau.\n\nCand rasare crai de-argint\nintre scuturi de ostiri ceresti,\njoaca-n gene margarint\nasteptand in el sa Te-oglindesti.\n\nCand suspina colo-n crang\nin izvoare harpe dulci de dor,\nca si ele rad si plang\nimpletind cantarea mea cu-a lor.\n\nCand se stinge prima stea,\ncand inalta zorii porumbei,\ndoua aripi de-as avea\nle-as deschide si-as zbura cu ei...\n\n...sus, la TINE, as zbura cu ei...\n\nAMIN|2776
Alexei Mateevici|Atunci Când Soarele Apune|Atunci când soarele apune\nŞi zarea arde-nflăcărată,\nAtuncea inima îmi spune\nDurerea ei nemângâiată.\nŞi tot mă-nşel şi trag nădejde,\nCă nu-i departe alinarea,\nDar mintea mea mă amăgeşte\nŞi tot mai tare mă munceşte.\n\nNădejde nu găseşti în lume\nŞi n-ai de ce nici să o caţi:\nEa numa-n suflete trăieşte\nŞi doruri-n inimă trezeşte...|217
Nicolae Labiş|Am uitat|Am uitat să fiu deştept\nPentru-o zi ori pentru-o viaţă\nCât înmărmurit aştept,\nAlbe, braţele-ţi de gheaţă.\n\nNu mai cuget, cred, mereu:\nStrâns în mine ca-ntr-un templu,\nÎnsă demn în miezul meu,\nCu zgârcenie contemplu.|3690
Ion Minulescu|Romanţă fără ecou|Iubire, bibelou de porţelan,\nObiect cu existenţa efemeră,\nTe regăsesc pe-aceeaşi etajeră\nPe care te-am lăsat acum un an...\n\nÎţi mulţumesc!...\nDar cum?... Ce s-a-ntâmplat?...\nCe suflet caritabil te-a păstrat\nÎn lipsa mea,\nÎn lipsa ei,\nÎn lipsa noastră?...\nCe demon alb,\nCe pasăre albastră\nŢi-a stat de veghe-atâta timp\nŞi te-a-ngrijit\nDe nu te-ai spart\nŞi nu te-ai prăfuit?...\n\nIubire, bibelou de porţelan,\nObiect de preţ cu smalţul nepătat,\nRămâi pe loc acolo unde eşti...\nSă nu te mişti...\nŞi dacă ne iubeşti -\nO!... dacă ne iubeşti cu-adevărat -\nAşteaptă-ne la fel încă un an...\nUn an măcar...\nAtât...\nUn singur an...\n\nIubire, bibelou de porţelan!...|3194
Tudor Arghezi|Jignire|Nepreţuind granitul, o, fecioară!\nDin care-aş fi putut să ţi-l cioplesc,\nAm căutat în lutul românesc\nTrupul tău zvelt şi cu miros de ceară.\n\nAm luat pământ sălbatic din pădure\nŞi-am frământat cu mână de olar,\nÎn parte, fiecare mădular,\nAl finţei tale mici, de cremene uşure.\n\nZmălţându-ţi ochii, luai tipar verbina,\nDrept pleoape, foi adânci de trandafiri,\nPentru sprâncene firele subţiri\nDe iarbă crudă ce-nţepau lumina.\n\nLuai pildă pentru trunchi de la urcioare\nŞi dacă-n sâni şi şold a-ntârziat\nMâna-mi aprinsă, eu sânt vinovat\nCă n-am oprit statuia-n cingătoare\n\nŞi c-am voit să simtă şi să umble\nŞi să se-ndoie-n pipăitul meu,\nDe chinul dulce dat de Dumnezeu,\nCare-a trecut prin mine şi te umple.\n\nFemeie scumpă şi ispită moale!\nPovară-acum, când, vie, te-am pierdut,\nDe ce te zămislii atunci din lut\nŞi nu-ţi lăsai pământul pentru oale?|1967
Radu Gyr|Înțeleptul|Nu scuip pe'nfrangerile mele! \nCe-am adorat nu știu să ard \nși nu ridic în vânt obiele \nîn locul ruptului stindard. \n\nDe funia spanzuratorii \ndezastrele nu mi le-agat \nși nici mândria din victorii \nn'o pun sperietoare'n băț. \n\nCu-aceleași zâmbete'nțelepte \nîmi port și lanțuri și cununi \nurcând spre soare clare trepte \nsau coborând printre furtuni. \n\nȘi merg pe-același țărm ce suie, \nla brat cu prieteni sau vrăjmași, \nde-o fi să-mi bată trupu'n cuie \nsau sa-mi presare crini sub pași. \n\n(Inchisoarea Aiud)|1778
Veronica Micle|Iluziile mele|S-a stins de-acuma, stinsu-s-au toate.\nPlacute iluzii de-acum va las;\nTristul meu suflet de azi nu mai poate\nSa simta alta decat necaz.\n\nCaci pe a lumei turbate valuri\nCredeam ca lesne eu voi pluti\nSi ca viata-mi far-de necazuri\nFar-de-ntristare se va sfarsi.|2040
Lucian Blaga|Cantăreţi bolnavi|Purtăm fără lacrimi\no boală în strune\nşi mergem de-a pururi\nspre soare-apune.\n\nNi-e sufletul spadă\nde foc stinsă-n teacă.\nAh iarăşi şi iarăşi\ncuvintele seacă.\n\nVânt veşnic răsună\nprin ceţini de zadă.\nPurces-am în lume\npe punţi de baladă.\n\nStrăbatem amurguri\ncu crini albi în gură.\nÎnchidem în noi un\nsfârşit sub armură.\n\nPurtăm fără lacrimi\no boală în strune\nşi mergem de-a pururi\nspre soare-apune.\n\nRăni ducem - izvoare -\ndeschise subt haină.\nSporim nesfârşirea\nc-un cântec, c-o taină.|3302
Adrian Păunescu|Adio, ţie|Motto\nAdio, ție.\npână la-nviere\n\n\nAdio, ție, care pleci acum\nAcolo unde moartea ta o cere,\nȘi totuși, ne vom întâlni din nou,\nCând vom muri și noi, și la-nviere.\n\nAdio, ție, suflet rupt de trup\nȘi trup lipsit de suflet pe vecie,\nTe plângem cum ne plângem și pe noi,\nCă ne e dat ce ți-este dat și ție.\n\nAdio, ție, și îngenunchem\nȘi-ți facem lină cea din urmă cale\nȘi să păstrăm în noi definitiv\nLumina și-nțelesul vieții tale.\n\nAdio, ție, Dumnezeu de sus\nTe va ierta, cu mila lui, de toate,\nȘi vei putea în liniște să treci\nPe celălalt tărâm, către dreptate.\n\nAdio, ție, noi ce te-am iubit\nÎți presărăm pe trista față rouă\nȘi pân-la moarte nu te vom uita,\nAdio, ție, și adio, nouă.\n\nAdio, ție, clopotele bat\nDe parcă viața ta ar retrăi-o,\nTe duci, așa cum ne vom duce toți,\nPân-la-nviere, somn usor, adio.\n\nPoezie publicată în volumul\nINFRACTIUNEA DE A FI,1996|2157
Carmen Sylva|Dâmbovița|Dulce și fermecată\nDâmbovița, apa ta, \nCel ce te-a băut o dată\nVeșnic tot la tine-ar sta.\n\nAm băut din tine toate\nPrea cu mare drag și eu,\nCă-ngropai în tine toate\nViața și norocul meu.\n\nM-ai legat, tu, dulce nume,\nDe-al tău mal, tu m-ai legat,\nDe când doarme-aici-ngropat\nCe-am avut mai drag pe lume.\n\ntraducere George Coșbuc|286
Adrian Păunescu|Rostogol|"Te las aici ca pe o piatră-n rîu,\nPlecarea mea cu-ncetul să te spele\nDe tot noroiul lacrimilor mele,\nDe tot acest coşmar şi-acest desfrîu,\n\nO piatră eşti sub fiecare val,\nLucrată îndelung de cazna lumii\nŞi milă nu mi-i, si tristeţe nu mi-i\nC-arăţi provocator şi nupţial.\n\nO piatră printre pietrele-aşa reci,\nUn luciu, o-nglodare, un ravagiu,\nO piatră tresărind a naufragiu,\nCu mine cîte-un pic, cînd plec, tu pleci.\n\nTe simt zvîcnind către inelul meu\nŞi rîul se ridică şi tresare,\nCă simte că te pierde-ncet în mare\nCu el rostogolindu-te mereu.\n\nTe las aici, să te revăd aici,\nDar tu te duci înspre cetăţi sărate,\nUn vînt lăuntric către larg te bate,\nÎn care val al mărilor vei fi?\n\nAdrian Păunescu\n(""Zezervaţia de zimbri"", 1982)"|4577
George Topîrceanu|Mi-a răsărit în suflet dorul…|Mi-a răsărit în suflet dorul\nCa o plăpânda floare-albastră,\nŞi-ntr-un amurg de seară dulce\nA înflorit iubirea noastră, -\nDar tu te-ai îngrijit, iubito,\nMai mult de floare, ca de glastră...\nÎn taina nopţilor tăcute,\nCând clipele se pierd mai greu,\nEu am hrănit cu lacrimi floarea\nCe-ntinerind creştea mereu,\nDar azi chemând uitarea sfântă\nSmulg floarea sufletului meu.|719
Adrian Păunescu|Balada din tei|Noi suntem elita cu multe relaţii,\npe noi ne cunoaşte oricine,\nsuntem răsfăţaţii, suntem potenţaţii,\nne este atâta de bine în vile, în haine, în veac,\nne este atâta de bine,\ndar omul, dar lumea, ce fac?\n\nNoi suntem elita, onoruri cedaţi-i,\nla coadă nu stăm la măsline,\navem subalterni ce ne dau şi ovaţii,\nnu doar un pârlit kilogram de măsline,\nne este atâta de bine în vile, în haine, în veac.\ndar omul, dar lumea, ce fac?\n\nNoi suntem elita cu straşnică leafă,\niubim acest sfânt status-quo,\nam pus piele multă şi groasă pe ceafă\nşi nici nu ne mai întrebăm încotro.\n\nAvem telefon la secret şi parafă\nşi mult ne mai place şi lumea\ncând o privim dintr-o vilă cu geamul spre veac,\ndar omul, dar lumea, ce fac?\n\nNoi suntem elita ce sie-şi ajunge;\navem despre toate acelaşi cuvânt,\ncu tuş de ştampile trăim, nu cu sânge!\n\nPoezii cenzurate|2171
Radu Gyr|Cucuruz cu frunza-n sus|Cucuruz cu frunza-n sus,\nvisule, cine te-a pus?\nCin-te-a luat și cin te-a dus\ncu obrazul spre apus?\n\nVisule, păing de soare,\nțeși o rază, raza moare.\nCe plaivas te-a scris ușor\nlângă gene, lângă dor?\nCe grădini și ce albine\nfagur mi-au făcut din tine?\nȘi ce vânt de brumărel\nmi te smulse funigel?\n\nCucuruz cu frunza-n sus,\nvisule cu alb surâs\nsărut geana cui te-a pus,\narză-i ochii cui te-a dus.|3869
Adrian Păunescu|Simplissime|1986,lui Ion Aurel Stoica , mereu\n\nNiciodată nu ne preocupă destul ceea ce este esențial.\nSocietatea modernă nu poate trăi fără gunoieri.\nDevine scandalos ceea ce fusese numai discret.\nMarii bolnavi mor mai greu decât marii sănătoși.\n\nDescoperirile tehnice nu-nseamnă progres social.\nBunicul e mai aproape ca tata. Alaltăieri mai întâi decât ieri.\nTotdeauna există un fir de praf pe parchet.\nGăina , când ouă , cântă de dor de cocoș.\n\nNu se numește cooperare legătura dintre șa și cal.\nLasă loc de bună ziua între ce iei și ce oferi.\nLumea suportă mai lesne un poem decât un poet.\nNu-nchiria fericirii cămașa pe care ți-o coși.\n\nTrăiește încet ce-i grăbit, trăiește grăbit ce-i încet,\nCu consecventa unei lozinci și cu emoția unui reproș.|2437
Adrian Păunescu|Eu fără tine|Și brusc am înteles că fără tine\nNici eu în toate mințile nu sunt,\nSă fug și să mă-ntorc aici îmi vine,\nSă nu-mi mai aflu locul pe pământ.\n\nAtât de grabnic mi-ai intrat în sânge,\nAtât de mult trăiești în sinea mea,\nÎncât și zgâriindu-mă aș plânge,\nTemându-mă câ-n stropi te pierd cumva.\n\nNu este primavară nicăierea,\nCu muguri morți paltonul ți-l închei.\nCu fierea primăverii caut mierea,\nIar tu exiști, iubito,-n locul ei.\n\nȘi brusc am ințeles că fără tine,\nEu însumi mor și nu pot învia,\nDesi am fost născut, cum știi prea bine,\nCa să te apăr și-mpotriva ta!|2266
Lucian Blaga|Belșug|- Negrule, cireșule,\ngândul rău te-mprejmuie.\n\nJinduiesc la taine coapte\nguri sosite-n noapte.\n\nOm și păsări, duhuri, fluturi\nnu așteaptă să te scuturi.\n\nPrea ești plin de rod și vrajă,\nvine furul, pune-ți strajă!\n\n-Las* să vie, să culeagă,\nVara mea rămâne-ntreagă.\n\nStelele deasupra mea\nnimeni nu mi le-a fura!\n\n1937|3293
Magda Isanos|Doamne, unde-ai să ne-aşezi pe noi?|Doamne, unde-ai să ne-aşezi pe noi,\nvisătorii,\ncare-am băut din corola florii\nde mătrăgună şi-am trăit goi?\nN-am avut altă-avuţie\ndecât praful de pe tălpile noastre,\naltă casă decât zările-albastre\ndin copilărie.\n\nOamenii, ocolindu-ne-au zis:\ncine sunt aceşti vânzători de vis?\nN-am avut linişte, n-am avut masă-aşezată,\nînsă tu ne zâmbeai câteodată.\nTe-arătai la sfârşitul câte unui cuvânt,\nerai ca un fulger, ca o pală de vânt.\nŞi noi ne spuneam rugăciunile,\nîncrezători în toate minunile.\n\nDoamne, dintre toţi copiii tăi,\nnumai noi am fost ca paserile-n aceste văi.\nIartă-ne ce-am greşit şi primeşte-ne în grădinile\npe care îngerii tăi le-au plivit.\nPune—-ţi mâinile\npe ranele noastre prea pământeşti\nşi spune că ne vindeci şi ne primeşti!|1026
Radu Gyr|Stejarii|Poate-or fi fost arhangheli. Orice cracă\nun paloș care lumile despică.\nRobiți de zbor, cu cerul încă-n chică,\nde veacuri cu osânda lor se-mpacă.\n\nDe veacuri aripi mari nu-și mai ridică\nnici pașii lor de flăcări nu mai pleacă,\nși săbiile, stinse-afar' din teacă,\nsunt leagăn pentru sturz și rândunică.\n\nSupuși, primesc în scorburi și tăunii\nși șarpele cu pândă pururi trează\nși tiflele, pe creștet, ale lunii...\n\nIar când securea cade și-l retează,\nbătrânii-arhangheli priponiți în funii\ncu brațe largi o binecuvântează.|4058
Benjamin Fondane|Lui Ilarie Voronca|...În noaptea asta am văzut copaci smulgându-se din brazdă,\nfocul rupsese coaja mării\nși aerul își pitulase țeasta-n nisip,\nașa,-n neștire.\n\n...A fost aievea sau a fost părere?\nAș fi voit s-aprind o lampă,\nsă caut, bâjbâind prin mușchi;\nera acolo lumea vegherii, a minunii,\napele se culcau pe burtă,\nslove de flăcări ridicau în slavă Coasta de Cerneală,\neu rătăceam fără vedere prin Pașii gărilor pierduți,\nși-i întrebam pe oameni spre care țel mă-ndrept,\nce mă-ndemna să plec, să-mi las culcușul\nși să-mi hrănesc cu sloiuri nerăbdarea?\nEvreu, de bună seamă, dar totuși un Ulisse,\nzadarnic jupuisem de piele universul,\npâini voiajau prin aer cu ochi întredeschiși,\nspațiul nu se putea mânca,\nsângele clănțănea în gol și -l presimțeam poros ca lutul,\nun pește uriaș izbea mereu cu vârful cozii lumea\nși urletu-i era slinos, prelung.\n\n...E-aici sfârșitul lumii, cu mine, pe balcon?\nStrigai după-ajutor cu glas pierdut,\ndar pentru ce să plâng, de ce să gem?\nO fericire neștiută îmi cuprinsese, lin, mijlocul,\nstrigam că-s liber, fericit, dar groaza\nîmi arunca un soare crud,\nce putrezea când l-atingeam cu mâna.\nCe-aș fi putut să fac decât\nsă izbucnesc în râs, cu poftă?\nSINGUR! Eram deodată-n lume singur,\neu numai și cu râsul meu,\nsingur eram și mă căzneam să aflu unde-i Dumnezeu.\nSertarele-n sfârșit deschise, toate.\nUnde se-ascunde? Sfâșiam\nmucavaua ce-nvelea neantul.\nUnde se-ascunde, unde se strecoară?\nUnde să dau de cel\nce pleoapa-mi apăsase-atâta vreme?\n\n(traducere de Virgil Teodorescu, din ediția Poezii, 1965)|2759
George Topîrceanu|Aprilie|Baloane mari de spumă albă prin grădini\n(Şi zarzărul, şi vişinul, şi perii)\nStau gata să se-nalţe din tulpini\nSpre cerul primăverii...\n\nCaisul nostru s-a gătit la poartă\nCu panglici albe, ca-n tablouri vechi,\nŞi cu zulufi de floare la urechi,\nCum astăzi nicăieri nu se mai poartă.\n\nPe strada mare,\nIes flori înalte la plimbare\nÎn rochii de sezon, uşoare,\nCu toate că-i o vreme aşa de schimbătoare.\n\nAh, fetele — şi mai ales cucoanele —\nCând vine primăvara\nSunt dulci şi colorate ca bomboanele!\n\nPe cea care-a trecut o cheamă Clara,\nFiindcă are\nOchi albaştri tare,\nŞi gura ei cu rouge ca de coral\nSurâde vertical...\n\nUn mic vârtej, copil al Nefiinţei,\nDe-a curmezişul străzii rătăcit,\nNebun în jurul lui s-a răsucit\nSă-şi prindă coada galbenă cu dinţii.\nDeparte, în azurul dintre nori,\nS-arată bifurcat pe cer\nUn şir subţire de cocori,\nO escadrilă de pe vremea lui Homer...|677
Alexandru Philippide|În nemiloasa devenire|Trăim o bună parte din viaţă printre morţi.\n\nCitim în cărţi poeme de-o mie de ani spuse\nŞi muzici ascultăm, demult compuse,\nŞi-n vis vorbim cu vechi prieteni morţi;\nE-o lume, de neant înconjurată,\nCare prin moarte-şi capătă durată\nŞi fiinţează-n noi prin nefiinţă.\n- Şi ne-nşelăm cu strania credinţă\nCă ispăşim cu mari păreri de rău\nGreşelile de-odinioară,\nCare pe alţii i-au făcut să-i doară,\nCând nu gândeam ce-i bine şi ce-i rău\nŞi când cu nepăsare şi-n neştire\nTrăim în nemiloasa devenire.\nDar nimeni n-ar putea să mai învie.\nCe-a fost stricat, jignit pe veşnicie.\n\nŞi doar numai părerea de rău mereu e vie.\n\n1978|2712
Radu Gyr|Vizită|Încremenise vântu-n infinit\nca un arcuș peste-o vioară spartă.\nAs-noapte-un înger mi-a bătut la poartă,\ncu pasul stins, cu glasul ostenit.\n\nNu știu dacă venea din paradis\nsau numai de pe-o cruce pământeană,\ndar mă privea cu ochii ca o rană\nși tremura de frig când i-am deschis.\n\nPe-obrajii lui de straniu Dumnezeu\no boală grea părea că se răsfrânge -\nși mi-a căzut în brațe plin de sânge,\nși toată noapte-a plâns la pieptul meu.\n\nÎn zorii zilei nu l-am mai aflat\nși urme roșii se pierdeau la poartă.\nDeparte-n cer, ca pe-o vioară spartă,\nvântul cădea ca un arcuș stricat.|4080
Ilarie Voronca|Câte statui tulpina ta apleacă|pe câmp ceştile florilor ca pe o tavă\nse înfioară în stânjenei licoarea lunei\nalbăstrele urcă spre cer o apă suavă\niedera: tremurare în argint a strunei\n\npăpădia îşi desface pânzele\ncum îndulceşti gura aerului, cicoare!\ntrifoiul îşi adună ca miei frunzele\nlucerna pune în glas o răcoare\n\nrătăcire pe eşarfele ochilor\nprin pieptul păsărilor de brumă\ntrandafirii opresc vântul în agrafa rochii lor,\nmuşeţelul clatină tălăngi ca o turmă\n\nrătăcire prin scările buruienilor\nîn clopoţei inima lămpilor creşte\nlalelele au păstrat amintirea iernilor\nîn artere, muşcatele au înălţat creste\n\ncirculaţia sângelui în garoafe\nmacii închipuiesc cascade\nau adormit gârlele ca harfe\nşoim, toaca de lemn, roteşte, cade.\n\nîn topaz se tulbură cerbii\nrătăcire prin zăpada buzelor\nluceferii au lins laptele cerului ca şerpii\nau muşcat azima rumenită a fulgerelor\n\ndar aici, margherită, floare stelară\nprin catifeaua liniştii pirogă\nai dăruit visului o vioară\nsufletul s-a umplut de văzduh ca o orgă|770
